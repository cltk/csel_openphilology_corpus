{"text":{"1":" \n \n II. DE IDOLOLATRIA. \n \n Principale crimen generis humani, summus saeculi reatus, \n tota causa iudicii idololatria. nam etsi suam speciem tenet \n unumquodque delictum, etsi suo quodque nomine iudicio destinatur, \n in idololatriae tamen crimine expungitur. omitte titulos, \n opera recognosce. idololatres idem homicida est. quaeris quem \n occiderit? si quid ad elogii ambitionem facit, non extraneum \n nec inimicum, sed ipsum se. quibus insidiis? erroris sui. quo \n telo? offensa dei. quot plagis? quotquot idolo latriis . qui negat \n idololatren perisse, is negabit idolola tren homicidium fecisse. \n perinde adulterium et stu prum in eodem recognoscas; nam \n qui falsis deis seruit, si ne dub io adulter est ueritatis, quia \n omne falsum adulterium est. sic et stupro mergitur. quis \n enim immun dis spiritibus cooperator non conspurcatus et cons \n tupr atus incedit? atque adeo scripturae sanctae stupri uoca- \n bulo utuntur in idololatriae exprobratione. fraudis condi cio \n ea est opinor, si quis alienum rapiat aut alii debitum deneget , \n et utique erga hominem admissa fraus maxi maximi mi crimi nis nomen \n est. at enim idololatria fraudem deo facit honores illi suos \n denegans et conferens aliis, ut fraudi etiam contumeliam \n coniungat. quodsi tam fraus quam stuprum atque adulterium \n mortem afferunt, iam in his aeque idololatria de \n homicidii reatu non liberatur. post talia crimina, tam exitiosa,\n\n \n \n \n tam deuoratoria salutis cetera quoque aliquem ad modum et \n seorsum perinde disposita in idololatria condicionem suam repraesentant. \n in illa et concupiscentiate , saeculi. quae enim \n idololatriae sollemnitas sine ambitione cultus et ornatus? in \n illa lasciuiae et ebrietates, cum plurimum uictus et uentris et \n libidinis causa frequententur. in illa iniustitia. quid enim iniustius \n ea quae iustitiae patrem nescit? in illa etiam uanitas, \n cum tota eius ratio uana sit. i n illa mendacium, cum tota \n substantia eius mendax sit. ita fit, ut omnia in idololatria et \n in omnibus idolola tria de prehendatur. sed et alias, cum uniuersa \n delicta aduer sus deum sapiant, nihil autem, quod aduersus \n deum sapiat, non daemoniis et immundis spiritibus \n deputetur quibus idola mancipantur, sine dubio idololatrian \n admittit qui cun que delinquit. id enim facit quod ad idolorum \n man cipes per tinet. \n \n \n \n","2":"\n Sed uniuersa nomina criminum discedant in opefum \n suorum proprietates, remaneat idololat ria in eo quod ipsa est. \n sufficit sibi tam inimicum deo nom en, tam locuples substantia \n criminis, quae tot ramos porrigit, tot uenas diffundit, ut de hoc \n cum maxime materia suscepta sit, quot modis nobis praecauenda \n sit idololatriae latitudo, quoniam multifariam seruos dei \n nec tantum ignorata, sed etiam dissimulata subuertit. plerique \n idololatrian simpliciter existimant his solis modis interpretandam, \n si quis aut incendat aut immolet aut polluceat aut sacris \n aliquibus aut sacerdotiis obligetur, quemadmodum si quis existimet \n adulterium in osculis et in amplexibus et in ipsa carnis \n congressione censendum aut homicidium in sola sanguinis profusione \n et in animae ereptione reputandum. at enim, dominus, \n quam e xtensius ista disponat, certi sumus, cum adulterium \n etiam in con cupisc entia designat, si oculum quis impegerit\n\n \n \n \n libidinose et anima m commouerit impudice, cum homicidium \n etiam in uerbo maledicti uel conuicii iudicat et in omni impetu \n irae et in ne glegentia caritatis in fratrem. sicut Iohannes \n do cet ho micidam esse qui oderit fratrem. alioquin in modi co \n consisteret et diaboli ingenium de malitia et dei do mini um de \n disciplina, qua nos aduersus diaboli latitudines munit, si in \n his tantum delictis iudicaremur, quae etiam nationes d ecre uerunt \n uindicanda. quomodo abundabit iustitia nostra su per scribas \n et pharisaeos, ut dominus praescripsit, nisi abundantiam aduersariae \n eius id est iniustitiae perspexerimus? quod si caput \n iniustitiae idololatria est, prius est, uti aduersus abundantiam \n idololatriae praemumamur , dum illam non solum in manifestis \n recognoscim us . \n \n \n","3":"\n Idolum aliquamdiu retro non erat. priusquam huius \n mo us tri artifices ebullissent, sola templa et uacuae aedes era ut , \n sicut in hodiernum quibusdam locis uetustatis uestigia permanent. \n tamen idololatria agebatur, non in isto nomine, sed in \n isto opere. nam et hodie extra templum et sine idolo agi \n potest. at ubi artifices statuarum et imaginum et omnis generis \n simulacrorum diabolus saeculo intulit, rude illud negotium \n humanae calamitatis et nomen de idolis consecutum est et \n profectum. exinde iam caput facta est idololatriae ars omnis \n quae idolum quoquomodo edit. neque enim interest, an p lastes \n effingat, an caelator exculpat, an phrygio detegat, quia nec de \n materia refert, an gypso, an coloribus, an lap ide , an aere, an \n argento, an filo formetur idolum. quando enim et sine idolo \n idololatria fiat, utique, cum adest idolum, nihil interest, quale \n sit, qua de materia, qua de effigie, n e qui pu tet id solum \n idolum habendum, quod humana effigLie effigie sit cOnfiecratum consecratum . ad \n hoc necessaria est uocabuli interpretatio. \u03b5\u03af\u0309\u03b4\u03bf\u03c2 Graece formam\n\n \n\n \n \n \n sonat; ab eo per diminutionem \u03b5\u1f35\u03b4\u03c9\u03bb\u03bf\u03bd de ductum ; aeque apud \n nos forma formulam fecit. igitur omnis forma uel formula \n idolum se dici exposcit. inde idololatria omnis circa omne \n idolum famulatus et seruitus. inde et omnis idoli artifex eiusdem \n et unius est criminis, nisi parum idololatrian populus admisit, \n quia simulacrum uituli et non hominis sibi consecrauit. \n \n \n","4":"\n Idolum tam fieri quam coli deus prohibet. quanto praecedit, \n ut fiat quod coli possit, tanto prius est, ne fiat, si coli \n non licet. propter hanc causam, ad eradicandam scilicet materiam \n idololatriae, lex diuina proclamat, ne feceris idolum, \n et coniungens, neque similitudinem eorum quae in caelo \n sunt et quae in terra et quae in mari, toto mundo eiusmodi \n artibus interdixit seruis dei. antecesserat Enoch praedicens \n omnia elementa, omnem mundi censum, q uae caelo, \n quae mari, quae terra continentur, in idololatrian uersu ros daemonas \n et spiritus desertorum angelorum, ut pro deo aduer lus \n deum consecrarentur. omnia igitur colit humanus er ror praeter \n ipsum omnium conditorem. eorum imagines ido la , imaginum \n consecratio idololatria. quicquid idolola tria committit, in artificem \n quemcumque et cuiuscumque idoli deputetur necesse est. \n denique idem Enoch simul et cultores idol i et fabricatores in \n comminatione praedamnat. et rursus: iuro uobis peccatores, \n quod in diem sanguinis perditionis tristitia \n parata est. qui seruitis lapidibus et qui imagines facitis \n aureas et argenteas et ligneas et lapideas et fictiles \n et seruitis phantasmatibus et daemoniis et spiritibus \n infernis et omnibus erroribus non secundum scientiam, \n nullum ab iis inuenietis auxilium. Esaias uero,\n\n \n\n \n\n \n \n \n testes, ait, uos estis, si est deus absque me. et non \n erant tunc qui fingunt et exculpunt, omnes uani, qui \n faciunt libita sibi, quae illis non proderunt. et deinceps \n tota illa pronuntiatio quam artifices, quam cultores detestatur. \n cuius clausula est: cognoscite, quod cinis sit cor illorum \n et terra, et nemo animam suam liberare possit. \u2020 ubi \n aeque Dauid et factores. tales fiant, inquit, qui faciunt \n ea. et quid ego, modicae memoriae homo, ultra quid suggeram? \n quid recolam de scripturis? quasi aut non sufficiat uox \n spiritus sancti aut ultra deliberandum sit, an maledixerit atque \n damnauerit dominus ipsos prius artifices eorum, quorum cultores \n maledicit et damnat? \n \n \n","5":"\n Plane impensius respondebo ad excusationes huiusmodi \n artificum, quos numquam in domum dei admitti oportet si quis \n eam disciplinam norit. iam illa ob ici soli ta uox, non habeo \n aliud quo uiuam, districtius repercu ti po test: uiuere ergo habes? \n quid tibi cum deo est, si tuis legibus ui uis ? tum quod et \n de scripturis audent argumentari, dixisse apostolum: ut quisque \n fuerit inuentus, ita perseueret, possumus igitur omnes in \n peccatis perseuerare ex ista interpretatione. n ec enim quisquam \n nostrum non peccator inuentus est, cum Christus non \n alia ex causa descenderit quam peccatorum liberandorum. item \n eundem praecepisse dicunt secundum suum exemplum, uti manibus \n suis unusquisque operetur ad uictum. si hoc: \n praeceptum ab omnibus manibus defenditur, credo et fures \n balneares manibus suis uiuere et ipsos latrones manibus agere \n quo uiuant, item falsarios utique non pedibus, sed manibus \n operari malas litteras, histriones uero non manibus solis, sed totis \n membris uictum elaborare. pateat igitur ecclesia omnibus, qui\n\n \n\n \n \n \n manibus et suo opere tolerant, si nulla exceptio est artium quas \n dei disciplina non recipit. sed ait quidam aduersus similitudinis \n interdictae propositionem: cur ergo Moses in eremo simulacrum \n serpentis ex aere fecit? seorsum figurae, quae dispositioni alicui \n arcanae praestruebantur, non ad erogationem legis, sed ad \n exemplarium causae suae. alioquin si haec ut aduersarii legis \n interpretemur, numquid et nos, quod et Marcionitae , inconstantiam \n adscribimus omnipotenti, quem illi hoc modo destruunt \n ut mutabilem, dum alibi uetat, ali bi ma ndat? si quis \n autem dissimulat illam effigiem aerei serpen tis s uspensi in \n modum figuram designasse dominicae crucis a se pentibus id \n est ab angelis diaboli liberaturae nos, dum per semet i psam \n diabolum id est serpentem interfectum suspendit, siue quae \n alia figurae istius expositio dignioribus reuelata est, dummodo. \n ap ostolus affirmet omnia tunc figurate populo accidisse. bene, \n quod idem deus et lege uetuit similitudinem fieri et extraordinario \n praecepto serpentis similitudinem indixit. si eundem \n deum obseruas, habes legem eius, ne feceris similitudinem. \n si et praeceptum factae postea similitudinis respicis, et tu imitare \n Moysen, ne facias aduersus legem simulacrum aliquod, nisi \n et tibi deus iusserit. \n \n \n","6":"\n Si nulla lex dei prohibuisset idola fieri a nobis, nulla uox \n spiritus sancti fabricatoribus idolorum non minus quam cultoribus \n comminaretur, de ipso sacramento nostro interpretaremur \n nobis aduersas esse fidei eiusmodi artes. quomodo enim renuntiauimus \n diabolo et angelis eius, si eos facimus? quod repudium \n diximus iis, non dico cum quibus, sed de quibus uiuimus? \n quam discordiam suscepimus in eos, quibus exhibitionis \n nostrae gratia oblconSteris ? uerbo destruere quod facto struis? unum deum \n praedicare qui tantos efficis? uerum deum praedicare qui falsos\n\n \n\n \n\n \n \n\n facis? facio, ait quidam, sed non colo: quasi ob aliquam causam \n colere non audeat, nisi ob quam et facere no non n de beat, scilicet \n ob, dei offensam utrubique. immo tu colis, qui fa cis , ut coli \n possint. colis autem non spiritu uilissimi nidoris alicuius, sed \n tuo proprio nec anima pecudis impensa, sed anima tua. illis \n ing eni um tuum immolas, illis sudorem tuum libus libas , illis prudentiam \n tuam accendis. plus es illis quam sacerdos, cum per \n te habeant sacerdotem; diligentia tua nu men illorum est. \n negas te quod facis colere? sed illi non negant, quibus hanc \n saginatiorem et auratiorem et maiorem hostiam caedis, salutem \n tuam tota die. \n \n \n","7":"\n Ad hanc partem zelus fidei perora!bit ingemens: Christianum \n ao laons m in ecciesiam ecclesiam uemre , de aduersaria omcma rn \n domum dei uenire, attollere ad deum patrem manus matres \n idolorum, his manibus adorare, quae foris aduersus deum adorantur, \n eas manus admouere corpori domini, quae daemoniis \n corpora conferunt? nec hoc sufficit. parum sit, si ab aliis \n manibus accipiant quod contaminent, seg sed etiam. ipsae tradunt \n aliis quod contaminauerunt. adleguntur in ordinem ecclesiasticum \n artifices idolorum. pro scelus! semel Iudaei Christo \n manus intulerunt, isti quotidie corpus eius lacessunt. o manus \n praecidendae ! uiderint iam, an per similitudinem dictum sit: \n si te manus tua scandalizat, amputa eam. quae magis \n amputandae, quam in quibus domini corpus scandalizatur? \n \n \n","8":"\n Sunt et aliae conplurium artium species, quae, etsi non contingunt \n idolorum fabricationem, tamen ea, sine quibus idola nil \n possunt, eodem crimine expediunt. nec enim differt, an ex truas \n uel exornes, si templum, si aram, si aediculam eius\n\n \n\n \n \n \n ins tr uxeris , si bratteam expresseris aut insignia aut etiam \n do mum fabricaueris . maior est eiusmodi opera, quae non effigiem \n confert, sed auctoritatem. si ita necessitas exhibitionis extenditur, \n habent et alias species, quae sine exorbitatione discipli n ae \n id est sine idoli confictura opem uictus praestent. scit albarius \n tector et tecta sarcire et tectoria- inducere et cisternam \n liare et cymatia distendere et multa alia ornamenta praeter \n simulacra parietibus incrispare. scit et pictor et marmorarius \n et aerarius et quicumque caelator latitudines suas et utique \n multo faciliores. nam qui signum describit, quanto facilius \n abacum linit? qui de tilia Martem exculpit, quanto citius armarium \n compingit? nulla ars non alterius artis aut mater \n aut propinqua est: nihil alterius uacat. tot sunt artium uenae, \n quot hominum concupiscentiae. sed de mercedibus et manus \n pretiis interest. perinde interest et de labore. minor merces \n frequentiore actu repensatur. quot parietes signa desiderant? \n quot templa et aedes idolis aedificantur? domus uero et praetoria \n et balnea et insulae quantae? soccus et baxa quotidie \n deauratur, Mercurius et Serapis non quotidie. sufficiat ad \n quaestum artificiorum. frequentior est omni superstitione luxuria \n et ambitio. lances et scyphos facilius ambitio quam superstit \n io desiderabit. coronas quoque magis luxuria quam sollemnit \n as erogat. cum igitur ad haec artificiorum genera cohortem ur , \n quae idolum quidem et quae idolo competunt non adtingant, \n sint autem et hominibus communia saepe quae et idolis, hoc \n quoque cauere debemus, ne quid scientibus nobis ab aliquibus \n de manibus nostris in rem idolorum postuletur. quod si concesserimus \n et non remediis iam usitatis egerimus, non puto \n nos a contagio idololatriae uacare, quorum manus non\n\n \n \n \n ignorantium in officio uel in honore et usu daemoniorum deprehenduntur. \n \n \n","9":"\n Animaduertimus inter artes etiam professiones quasdam \n obnoxias idololatriae. de astrologis ne loquendum quidem est. \n sed quoniam quidam istis diebus prouocauit defendens sibi perseuerantiam \n professionis istius, paucis utar. non allego, quod \n idola honoret, quorum nomina caelo inscripsit, quibus omnem \n dei potestatem addixit, quod propterea homines non putant \n deum requirendum praesumentes stellarum nos immutabili arbitrio \n agi: unum propono, angelos esse illos desertores dei, \n amatores feminarum, proditores etiam huius curiositatis, propterea \n quoque damnatos a deo. o diuina sententia usque ad terram \n pertinax, cui etiam ignorantes testimonium reddunt! expelluntur \n mathematici, sicut angeli eorum. urbs et Italia interdicitur \n mathematicis, sicut caelum angelis eorum. eadem poena \n est exilii discipulis et magistris. sed magi [et astrologi] ab oriente \n uenerunt. scimus magiae et astrologiae inter se societatem. \n primi igitur stellarum interpretes natum Christum annuntiauerunt, \n primi munerauerunt. hoc nomine Christum, opinor, sibi \n obligauerunt. quid tum? ideo nunc et mathematicis patrocinabitur \n illorum magorum religio? de Christo scilicet est mathesis \n hodie, stellas Christi, non Saturni et Martis et cuiusque \n ex eodem ordine mortuorum obseruat et praedicat. at enim \n scientia ista usque ad euangelium fuit concessa, ut Christo \n edito nemo exinde natiuitatem alicuius de caelo interpretetur. \n nam et tus illud et myrram et aurum ideo infanti tunc domino \n obtulerunt quasi clausulam sacrificationis et gloriae saecularis, \n quam Christus erat adempturus. quod igitur isdem magis \n somnium sine dubio ex dei uoluntate suggessit, ut irent in \n sua, sed alia, non qua uenerant, uia, id est, ne pristina secta \n sua incederent, non, ne illos Herodes persequeretur, qui nec \n persecutus est, etiam ignorans alia uia digressos, quoniam et \n qua uenerant ignorabat, adeo uiam sectam et disciplinam\n\n \n \n \n\n intellegere debemus. itaque magis praeceptum, ut exinde aliter \n incederent. sic et alia illa species magiae, quae miraculis ope. \n ratur, etiam aduersus Moysen aemulata patientia dei traxit \n ad euangelium usque. nam exinde et Simon Magus iamiam \n fidelis, quoniam aliquid adhuc de circulatoria secta cogitaret, \n ut scilicet inter miracula professionis suae etiam spiritum \n sanctum per manuum inpositionem enundinaret, maledictus ab \n apostolis de fide eiectus est: alter magus, qui cum Sergio Paulo, \n quoniam isdem aduersabatur apostolis, luminum amissione multatus \n est. hoc et astrologi retulissent, credo, si qui in apostolos \n incidisset. attamen cum magia punitur, cuius est species astrologia, \n utique et species in genere damnatur. post euangelium \n nusquam muenias inuenias aut sophistas aut Chaldaeos aut incantatores \n aut coniectores aut magos, nisi plane punitos. ubi sapiens, ubi \n litterator, ubi conquisitor huius aeui? nonne infatuauit \n deus sapientiam huius saeculi? nihil scis, mathematice, si \n nesciebus nesciebas te futurum Christianum. si sciebus sciebas , hoc quoque scire \n debueras, nihil tibi futurum cum ista professione. ipsa te de periculo \n suo instrueret, quae aliorum climacterica praecanit. non \n est tibi pars neque sors in ista ratione. non potest regna \n caelorum sperare cuius digitus aut radius abutitur caelo. \n \n \n","10":"\n Quaerendum autem est etiam de ludimagistris, sed et \n ceteris professoribus litterarum. immo non dubitandum affines \n illos esse multimodae idololatriae. primum quibus necesse est \n deos nationum praedicare, nomina, genealogias, fabulas, ornamenta \n honorifica quaeque eorum enuntiare, tum sollemnia festaque \n eorundem obseruare, ut quibus uectigalia sua supputent. \n quis ludimagister sine tabula VII idolorum Quinquatria tamen \n frequentabit? ipsam primam noni noui discipuli stipem Mineruae et \n honori et nomini consecrat, ut, etsi non profanatus alicui idolo\n\n \n\n \n \n \n uerbotenus de idolothyto esse dicatur, pro idololatra uitetur. \n quid? minus est inquinamenti ? eoque praestat quaestus et \n nominibus et honoribus idolo nuncupat us ? quam Minerualia \n Mineruae, quam Saturnalia Saturni, quae etiam seruiculis sub \n tempore Saturnalium celebrari necesse est. etiam strenuae \n captandae et septimontium , et Brumae et carae cognationis \n honoraria exigenda omnia, Florae scholae coronandae; flaminicae \n et aediles sacrificant creati; schola honoratur feriis. idem fit \n idoli natali; omnis diaboli pompa frequentatur. quis haec competere \n Christiano existimabit, nisi qui putabit conuenire etiam \n non magistro? scimus dici posse: si docere litteras dei seruis \n non licet, etiam nec discere licebit, et, quomodo quis institueretur \n ad prudentiam interim humanam uel ad quemcumque \n sensum uel actum, cum instrumentum sit ad omnem uitam \n litteratura? quomodo repudiamus saecularia studia, sine quibus \n diuina non possunt? uideamus igitur necessitatem litteratoriae \n eruditionis, respiciamus ex parte eam admitti [non] posse, ex \n parte uitari. fideles magis discere quam docere litteras capit; \n diuersa est enim ratio discendi et docendi. si fidelis litteras \n doceat, insertas idolorum praedicationes sine dubio, dum docet, \n commendat, dum tradit, affirmat, dum commemorat, testimonium \n dicit. deos ipsos hoc nomine obsignat, cum lex prohibeat, \n ut diximus, deos pronuntiari et nomen hoc in uano conlocari. \n hinc prima diabolo fides aedificatur ab initiis eruditionis. quaere, \n an idololatrian committat qui de idolis catechizat. at cum fidelis \n haec discit, si iam sapit, quid sit, neque recipit neque admittit, \n m ulto magis, si dudum sapit. aut ubi coeperit sapere,\n\n \n \n \n prius sapiat oportet quod prius didicit, id est de deo et fide. \n proinde illa respuet nec recipiet et erit tam tutus, quam qui \n sciens uenenum ab ignaro accipit nec bibit. huic necessitas \n ad excusationem deputatur, quia aliter discere non potest. tanto \n autem facilius est litteras non docere quam non discere, quanto \n et reliqua scholarum de publicis ac propriis sollemnitatibus inquinamenta \n facilius discipulus fidelis non adibit quam magister \n non frequentabit. \n \n \n","11":"\n f De generationibus si cetera delictorum recogitemus, inprimis \n cupiditatem radicem omnium malorum, qua quidam inretiti \n circa fidem naufragium sunt passi, cum bis et idololatria ab \n eodem apostolo dicta sit cupiditas, tum mendacium cupiditatis \n ministrum \u2014 taceo de periurio, quando ne iurare quidem \n liceat \u2014 negotiatio seruo dei apta est? ceterum si cupiditas \n abscedat, quae est causa adquirendi? cessante causa adquirendi \n non erit necessitas negotiandi. sit nunc aliqua iustitia quaestus \n secura de cupiditatis et mendacii obseruatione, in crimen offendere \n idololatriae eam opinor, quae ad ipsam idolorum animam \n et spiritum pertinet, quae omne daemonium saginat. sane non \n illa principalis idololatria? uiderint, si eaedem merces, tura dico \n et cetera peregrinitatis ad sacrificium idolorum etiam hominibus \n ad pigmenta medicinalia, nobis quoque insuper ad solacia sepulturae \n usui sunt. certe cum pompae, cum sacerdotia, cum sacrificia \n idolorum de periculis, de damnis, de incommodis, de cogitationibus, \n de discursibus negotiationibusue instruuntur, quid aliud \n quam procurator idolorum demonstraris ? nemo contendat posse \n hoc modo omnibus negotiationibus controuersiam fieri. grauiora \n delicta quaeque pro magnitudine periculi diligentiam extendunt \n obseruationis, ut non ab his tantum abscedamus, sed et ab iis \n per quae fiunt. licet enim ab aliis fiat, non interest, si per\n\n \n \n \n me. in nullo necessarius esse debeo alii, cum facit quod mihi \n non licet. ex hoc, quod uetor facere, intellegere debeo curandum \n mihi esse, ne fiat per me. denique in alia causa non leuioris \n reatus praeiudicium istud obseruo. nam quod mihi de \n stupro interdictum sit, aliis ad eam rem nihil aut operae aut \n conscientiae exhibeo. nam quod ipsam carnem meam a lupanaribus \n segregaui, agnosco me neque lenocinium neque id genus \n lucrum alterius causa exercere posse. sic et homicidii interdictio \n ostendit mihi lanistam quoque ab ecclesia arceri: nec \n per se non faciet quod faciendum alio subministrat. ecce magis \n proximum praeiudicium. si publicarum uictimarum redemptor \n ad fidem accedat, permittes ei in eo negotio permanere? aut \n si iam fidelis id agere susceperit, retinendum in ecclesia putabis? \n non opinor, nisi si quis et de turario dissimulabit. scilicet \n ad alios peruenit procuratio sanguinis, ad alios odorum. si, \n antequam idola in saeculo essent, his mercibus adhuc informis \n idololatria transigebatur, si et nunc fere sine idolo opus idololatriae \n incendiis odorum perpetratur, ecquid maioris operae et \n erga daemonia turarius? nam facilius sine idolo idololatria, \n quam sine turarii merce. ipsius fidei conscientiam perrogemus. \n quo ore Uhristianus Christianus turanus turarius , si per templa transibit, quo ore \n fumantes aras despuet et exsufnabit , quibus ipse prospexit? qua \n constantia exorcizabit alumnos suos, quibus domum suam cellarium \n praestat? ille quidem si excluserit daemonium, non sibi \n placeat de fide. neque enim inimicum exclusit. facile debuit \n de eo impetrare, quem cotidie pascit. nulla igitur ars, nulla \n professio, nulla negotiatio, quae quid aut instruendis aut formandis \n idolis administrat, carere poterit titulo idololatriae; nisi \n si aliud omnino interpretemur idololatrian, quam famulatum \n idolorum colendorum., \n \n \n \n","12":"\n Male nobis de necessitatibus humanae exhibitionis supplaudimus, \n si post fidem obsignatam dicimus: non habeo quo\n\n \n \n \n muam . iam hic enim plenius illi abruptae propositioni respondebo. \n sero dicitur. ante enim fuit deliberandum ex similitudine \n prouidentissimi aedificis illius, qui prius sumptus operis \n cum uiribus suis supputat, ne, ubi coeperit, defectus postea \n erubescat. sed et nunc habes dicta domini et exempla adimentia \n tibi omnem causationem. quid enim dicis? egebo. sed felices \n egenos dominus appellat. uictum nonhabebo : sed nolite, inquit, \n cogitare de uictu. et uestitus habemus exemplum lilia. substantia \n mihi opus erat: atquin omnia uendenda sunt et egentibus \n diuidenda. sed filiis et posteritati prouidendum: nemo aratro \n manum imponens et retro spectans aptus est operi. sed \n condicionalis eram: nemo duobus dominis seruire potest. \n si uis domini discipulus esse, crucem tuam tollas et dominum \n sequaris necesse est id est angustias et cruciatus tuos uel corpus \n solum, quod in modum crucis est. parentes, coniuges, liberi \n propter deum relinquendi erunt. de artibus et negotiationibus \n et de professionibus etiam liberorum et parentum causa dubitas? \n iam tunc demonstratum est nobis et pignera et artificia \n et negotia propter dominum derelinquenda, cum Iacob et Iohannes \n uocati a domino et patrem nauemque derelinquunt, cum \n Matthaeus de teloneo suscitatur, cum etiam sepelire patrem \n tardum fuit fidei. nemo eorum, quos dominus allegit, non \n habeo, dixit, quo uiuam. fides famem non timet. scit etiam \n famem non minus sibi contemnendam propter deum quam \n omne mortis genus. didicit non respicere uitam, quanto magis \n uictum? quotusquisque haec adimpleuit? sed quae penes homines \n difficilia, penes deum facilia. sic tamen nobis de mansuetudine \n et clementia dei blandiamur, ut non usque ad idololatriae \n affinitates necessitatibus largiamur, sed omnem afflatum\n\n \n\n \n \n\n eius uice pestis etiam de longinquo deuitemus, non in his tantum \n quae praemisimus, sed in uniuersa serie humanae superstitionis, \n siue deis suis siue defunctis siue regibus mancipatae, \n ut ad eosdem spiritus immundos pertinentis, modo per sacrificia \n et sacerdotia, modo per spectacula et hoc genus, modo per \n festos dies. \n \n \n","13":"\n Sed de sacrificiis et sacerdotiis quid loquar? de spectaculis \n autem et uoluptatibus eiusmodi suum iam uolumen impleuimus. \n hoc loco retractari oportet de festis diebus et aliis \n extraordinariis sollemnitatibus, quas interdum lasciuiae, interdum \n timiditati nostrae subscribimus aduersus fidem disciplinamque \n communicantes nationibus in idolicis rebus. de hoc quidem \n primo consistam, an cum ipsis quoque nationibus communicare \n in huiusmodi seruus dei debeat siue habitu siue uictu uel quo \n alio genere laetitiae earum. gaudere cum gaudentibus et \n lugere cum lugentibus de fratribus dictum est ab apostolo \n ad unanimitatem cohortante. ceterum ad haec nihil communionis \n est lumini et tenebris, uitae et morti, aut scindimus quod \n est scriptum: saeculum gaudebit, uos uero lugebitis. si \n cum saeculo gaudemus, uerendum est, ne cum saeculo et lugeamus. \n saeculo autem gaudente lugeamus et saeculo postea \n lugente gaudebimus. sic et Eleazar apud inferos in sinu Abrahae \n refrigerium consecutus, contra diues in tormento ignis constitutus \n alternas malorum et bonorum uices aemula retributione \n compensant. sunt quidam dies munerum, quae apud alios honoris \n titulum, apud alios mercedis debitum expungunt. nunc \n ergo, inquis, recipiam meum uel rependam alienum. si hunc \n morem sibi homines de superstitione consecrauerunt, tu extraneus \n ab omni eorum uanitate quid participas idolothyta\n\n \n\n \n \n\n sollemnia, quasi tibi quoque praescriptum sit de die, quominus id, \n quod homini debes uel tibi ab homine debetur, citra diei obseruationem \n luas uel recipias. da formam, in qua uelis agi \n tecum. cur enim et lateas, cum ignorantia alterius tuam conscientiam \n contamines? si non ignoraris quod sis Christianus, temptaris \n et contra conscientiam alterius agis tamquam non Christianus: \n sin uero et dissimulaueris, temptatus addictus es. certe \n siue hac siue illac illae , reus es confusionis in deo. qui autem \n confusus super me fuerit penes homines, et ego confundar \n super illo, inquit, penes patrem meum, qui est \n in caelis. \n \n \n","14":"\n Sed enim plerique iam induxerunt animo ignoscendum \n esse, si quando, quae ethnici, faciunt, ne nomen blasphemetur. \n porro blasphemia, quae nobis omni modo deuitanda est, haec \n opinor est, si qui nostrum ad iustam blasphemiam ethnicum \n deducat aut fraude aut iniuria aut contumelia aliaue materia \n dignae querelae, in qua nomen merito percutitur, ut merito \n irascatur et dominus. ceterum si de omni blasphemia dictum \n est, uestra causa nomen meum blasphematur, perimus \n uniuersi, cum totus circus scelestis suffragiis nullo merito \n nomen lacessit. desinamus, et non blasphemabitur. immo \n blasphemetur, dum sumus in obseruatione, non in exorbitatione \n disciplinae, dum probamur, non dum reprobamur. \n o blasphemiam martyrii adfinem, quae tunc me testatur \n Christianum, cum propterea me detestatur! benedictio est\n\n \n\n \n \n \n nominis maledictio custoditae disciplinae. si hominibus, inquit, \n uellem placere, seruus Christi non essem. sed \n idem alibi iubet, omnibus placere curemus. quemadmodum \n ego, inquit, omnibus per omnia placeo. nimirum Saturnalia \n et Kalendas Ianuarias celebrans hominibus placebat? \n an modestia et patientia ? an grauitate, an humanitate, an integritate? \n proinde cum dicit, omnibus omnia factus sum, \n utomneslucrifaciam : numquid idololatris idololatres? numquid \n ethnicis ethnicus? numquid saecularibus saecularis? sed \n etsi non prohibet nos conuersari cum idololatris et adulteris et \n ceteris criminosis dicens, ceterum de mundo exiretis, non \n utique eas habenas conuersationis inmittit, ut, quoniam necesse \n est et conuiuere nos et commisceri cum peccatoribus, idem et \n compeccare possimus. ubi est commercium uitae, quod apostolus \n concedit, ibi ** peccare, quod nemo permittit. licet conuiuere \n cum ethnicis, commori non licet. conuiuamus cum \n omnibus; conlaetemur ex communione naturae, non superstitionis. \n pares anima sumus, non disciplina, compossessores \n mundi, non erroris. quod si nobis nullum ius est communionis \n in huiusmodi cum extraneis, quanto scelestius est haec inter \n fratres frequentare. quis hoc sustinere aut defendere potest? \n Iudaeis dies suos festos exprobrat spiritus sanctus. sabbata, \n inquit, uestra et numenias et ceremonias odit anima \n mea. nobis, quibus sabbata extranea sunt et numeniae et \n feriae a deo aliquando dilectae, Saturnalia et Ianuariae et \n Brumae et Matronales frequentantur, munera commeant et\n\n \n\n \n \n \n strenae , consonant lusus, conuiuia constrepunt. o melior fides \n nationum in suam sectam, quae nullam sollemnitatem Christianorum \n sibi uindicat! non dominicum diem, non pentecosten, \n etiamsi nossent, nobiscum communicassent; timerent enim, ne \n Christiani uiderentur. nos ne ethnici pronuntiemur, non ueremur. \n si quid et carni indulgendum est, habes, non dicam tuos dies \n tantum, sed et plures. nam ethnicis semel annuus dies quisque \n festus est, tibi octauo quoque die. excerpe singulas sollemnitates \n nationum et in ordinem exsere: pentecosten implere \n non poterunt. \n \n \n \n","15":"\n Sed luceant, inquit, opera uestra. at nunc lucent \n tabernae et ianuae nostrae. plures iam inuenias ethnicorum \n fores sine lucernis et laureis, quam Christianorum. de ista \n quoque specie quid uidetur ? si idoli honor est, sine dubio idoli \n honor idololatria est. si hominis causa est, recogitemus omnem \n idololatrian in hominis causam esse. recogitemus omnem idololatrian \n in homines esse culturam, cum ipsos deos nationum \n homines retro fuisse etiam apud suos constet. itaque nihil \n interest, superioris an huius saeculi uiris superstitio ista praestetur. \n idololatria non propter personas, quae opponuntur, sed \n propter officia ista damnata est, quae ad daemonas pertinent. \n reddenda sunt Caesari quae sunt Caesaris. bene quod \n apposuit: et quae sunt dei deo. quae ergo sunt Caesaris? \n scilicet de quibus tunc consultatio mouebatur, praestandusne \n esset census Caesari an non. ideo et monetam ostendi sibi \n dominus postulauit et de imagine, cuius esset, requisiuit, et \n cum audisset Caesaris, reddite, ait, quae sunt Caesaris \n Caesari, et quae sunt dei deo, id est imaginem Caesaris \n Caesari, quae in nummo est, et imaginem dei deo, quae in \n homine est, ut Caesari quidem pecuniam reddas, deo temetipsum.\n\n \n\n \n \n\n alioquin quid erit dei, si omnia Caesaris? ergo, inquis, honor.. \n dei est lucernae pro foribus et laurus in postibus ? non utique \n quod dei honor est, sed quod eius, qui pro deo eiusmodi officiis \n honoratur, quantum in manifesto est, salua operatione, quae est \n in occulto, ad daemonia perueniens. certi enim esse debemus, \n si quos latet per ignorantiam litteraturae saecularis, etiam ostiorum \n deos apud Romanos, Cardeam a cardinibus appellatam et \n Forculum a foribus et Limentinum a limine et ipsum Ianum a \n ianua: et utique scimus, licet nomina inania atque conficta sint, \n cum tamen in superstitionem deducuntur, rapere ad se daemonia \n et omnem spiritum inmundum per consecrationis obligamentum. \n alioquin daemonia nullum habent nomen singillatim, \n sed ibi nomen inueniunt, ubi et pignus. etiam apud \n Graecos Apollinem Thyraeum et Antelios daemonas ostiorum \n praesides legimus. haec igitur ab initio praeuidens spiritus \n sanctus etiam ostia in superstitionem uentura praececinit per \n antiquissimum propheten Enoch. nam et alia ostia in balneis \n adorari uidemus. si autem sunt qui in ostus ostiis adorentur, ad eos \n et lucernae et laureae pertinebunt. idolo feceris, quicquid ostio \n feceris. hoc in loco ex auctoritate quoque dei contestor, quia \n nec tutum est subtrahere, quodcumque uni fuerit ostensum \n utique omnium causa. scio fratrem per uisionem eadem nocte \n castigatum grauiter, quod ianuam eius subito adnuntiatis gaudiis \n publicis serui coronassent. et tamen non ipse coronauerat aut \n praeceperat; nam ante processerat et regressus reprehenderat \n factum. adeo apud deum in huiusmodi etiam disciplina \n familiae nostrae aestimamur. igitur quod attineat ad honores \n regum uel imperatorum, satis praescriptum habemus, in omni \n obsequio esse nos oportere secundum apostoli praeceptum\n\n \n\n \n \n \n subditos magistratibus et principibus et potestatibus, sed intra \n limites disciplinae, quousque ab idololatria separamur. propterea \n enim et illud exemplum trium fratrum praecucurrit, qui alias \n obsequentes erga regem Nabuchodonosor honorem imaginis eius \n constantissime respuerunt probantes idololatrian esse, quicquid \n ultra humani honoris modum ad instar diuinae sublimitatis \n extollitur. sic et Daniel cetera Dario subnixus tamdiu fuit in \n officio, quamdiu a periculo disciplinae uacaret. nam ne id \n subiret, non magis leones regios timuit, quam illi regios ignes. \n accendant igitur quotidie lucernas, quibus lux nulla est, affigant \n postibus lauros postmodum arsuras, quibus ignes imminent; \n illis competunt et testimonia tenebrarum et auspicia \n poenarum. Tu lumen es mundi et arbor uirens semper. si \n templis renuntiasti, ne feceris templum ianuam tuam. minus \n dixi: si lupanaribus renuntiasti, ne indueris domui tuae faciem \n noui lupanaris. \n \n \n","16":"\n Circa officia uero priuatarum et communium sollemnitatum, \n ut togae purae, ut sponsalium, ut nuptialium, ut nominalium, \n nullum putem periculum obseruari de flatu idololatriae, \n quae interuenit. causae enim sunt considerandae, quibus praestatur \n officium. eas mundas esse opinor per semetipsas, quia \n neque uestitus uirilis neque anulus aut coniunctio maritalis de \n alicuius idoli honore descendit. nullum denique cultum a deo \n maledictum inuenio, nisi muliebrem in uiro. maledictus \n enim, inquit, omnis qui muliebribus induitur. toga uero \n etiam appellatione uirilis est. nuptias quoque celebrari non \n magis deus prohibet quam nomen imponi. sed his accommodantur \n sacrificia. sim uocatus nec adsacrificii sit titulus officii,\n\n \n\n \n\n \n\n \n \n \n et operae meae expunctio quantum sibi libet. utinam quidem \n nec uidere possimus quae facere nobis nefas est. sed quoniam \n ita malus circumdedit saeculum idololatria, licebit adesse in \n quibusdam, quae nos homini, non idolo, officiosos habent. \n plane ad sacerdotium et sacrificium uocatus non ibo (proprium \n enim idoli officium est), sed neque consilio neque sumptu aliaue \n opera in eiusmodi fungar. si propter sacrificium uocatus adsistam, \n ero particeps idololatriae: si me alia causa coniungit \n sacrificanti, ero tantum spectator sacrificii. \n \n \n","17":"\n Ceterum quid facient serui uel liberti fideles, item officiales \n sacrificantibus dominis uel patronis uel praesidibus suis \n adhaerentes? sed si merum quis sacrificanti tradiderit, immo \n si uerbo quoque aliquo sacrificio necessario adiuuerit, minister \n habebitur idololatriae. huius regulae memores etiam magistratibus \n et potestatibus officium possumus reddere secundum \n patriarchas et ceteros maiores, qui regibus idololatris usque \n ad finem idololatriae apparuerunt. hinc proxime disputatio \n oborta est, an seruus dei alicuius dignitatis aut potestatis administrationem \n capiat, si ab omni specie idololatriae intactum \n se aut gratia aliqua aut astutia etiam praestare possit, secundum \n quod et Ioseph r et Daniel mundi ab idololatria et dignitatem \n et potestatem administrauerunt in ornamento et purpura \n praefecturae totius Aegypti siue Babyloniae. cedamus itaque \n succedere alicui posse, ut in quoquo honore in solo honoris \n nomine incedat neque sacrificet neque sacrificiis auctoritatem \n suam accommodet, non hostias locet, non curas templorum \n deleget, non uectigalia eorum procuret, non spectacula edat de\n\n \n \n \n suo aut de publico aut edendis praesit, nihil sollemne pronuntiet \n uel edicat, ne iuret quidem; iam uero quae sunt potestatis, \n neque iudicet de capite alicuius uel pudore \u2014 feras \n enim de pecunia \u2014 neque damnet neque praedamnet, neminem \n uinciat, neminem recludat aut torqueat, si haec credibile est \n fieri posse. \n \n \n","18":"\n Iam uero de solo suggestu et apparatu honoris retractandum. \n proprius habitus uniuscuiusque est tam ad usum quotidianum \n quam ad honorem et dignitatem. igitur purpura illa et aurum \n ceruicis ornamentum eodem more apud Aegyptios et Babylonios \n insignia erant dignitatis, quo more nunc praetextae uel \n trabeae uel palmatae et coronae aureae sacerdotum prouincialium, \n sed non eadem condicione. tantum enim honoris \n nomine conferebantur iis, qui familiaritatem regum merebantur. \n unde et purpurati regum uocabantur a purpura, sicut apud \n nos a toga candida candidati, sed non ut suggestus ille sacerdotiis \n quoque aut aliquibus idolorum officiis adstringeretur. \n nam si ita esset, utique tantae sanctitatis et constantiae uiri \n statim habitus inquinatos recusassent, statimque apparuisset \n Danielem idolis non deseruisse nec Belem nec draconem colere, \n quod multo postea apparuit. simplex igitur purpura illa nec \n iam dignitatis erat, sed ingenuitatis apud barbaros insigne. \n quemadmodum enim et Ioseph, qui seruus fuerat, et Daniel, \n qui per captivitatem statum uerterat, ciuitatem Babyloniam \n et Aegyptiam sunt consecuti per habitum barbaricae ingenuitatis, \n sic penes nos quoque fideles, si necesse fuerit, poterit et \n pueris praetexta concedi et puellis stola, nativitatis insignia, \n non potestatis, generis, non honoris, ordinis, non superstitionis. \n ceterum purpura uel cetera insignia dignitatum et potestatum \n insertae dignitati et potestatibus idololatriae ab initio dicata \n habent profanationis suae maculam, cum praeterea ipsis etiam\n\n \n\n \n \n \n idolis induantur praetextae et trabeae et laticlaui, fasces quoque \n et virgae praeferantur, et merito. nam daemonia magistratus \n sunt saeculi huius; unius collegii insignia fasces et purpuras \n gestant. quid ergo proficies, si suggestu quidem utaris, \n opera eius uero non administres? nemo in inmundis mundus \n uideri potest. tunicam si induas inquinatam per se, poterit \n forsitan illa non inquinari per te, sed tu per illam mundus \n esse non poteris. iam nunc qui de Ioseph et Daniel argumentaris, \n scito, non semper comparanda esse uetera et nova, rudia \n et polita, coepta et explicita, seruilia et liberalia. nam illi \n etiam condicione serui erant: tu uero nullius seruus, in quantum \n solius Christi, qui te etiam captiuitate saeculi liberauit, \n ex forma dominica agere debebis. ille dominus in humilitate \n et ignobilitate incessit domicilio incertus: nam filius, inquit, \n hominis non habet ubi caput collocet; uestitu incultus, \n neque enim dixisset, ecce qui teneris uestiuntur, in domibus \n regum sunt; uultu denique et aspectu inglorius, sicut \n et Esaias pronuntiauerat. si potestatis ius quoque nullum ne \n in suos quidem exercuit, quibus sordido ministerio functus est, \n si regem denique fieri conscius sui regni refugit, plenissime \n dedit formam suis derigendo omni fastigio et suggestu quam \n dignitatis quam potestatis. quis enim magis iis usus fuisset, \n quam dei filius? quales et quanti eum fasces producerent, \n qualis purpura de umeris eius floreret, quale aurum de capite \n radiaret, nisi gloriam saeculi alienam et sibi et suis iudicasset? \n igitur quam noluit, reiecit, quam reiecit, damnauit, quam damnauit, \n in pompa diaboli deputauit. non enim damnasset, nisi \n non sua: alterius autem esse non possunt, nisi diaboli, quae\n\n \n\n \n \n \n dei non sunt. tu si diaboli pompam eierasti, quicquid ex ea \n attigeris, id scias esse idololatrian. uel hoc te commonefaciat \n omnes huius saeculi potestates et dignitates non solum alienas, \n verum et inimicas dei esse, quod per illas aduersus dei \n seruos supplicia consulta sunt, per illas et poenae ad impios \n paratae ignorantur. sed et natiuitas et substantia tua molestae \n tibi sunt aduersus idololatrian. ad euitandum remedia \n deesse non possunt, cum et, si defuerint, supersit unicum illud, \n quo felicior factus non in terris magistratus, sed in caelis. \n \n \n","19":"\n Possit in isto capitulo etiam de militia definitum uideri, \n quae inter dignitatem et potestatem est. at nunc de isto quaeritur, \n an fidelis ad militiam conuerti possit et an militia ad \n fidem admitti, etiam caligata uel inferior quaeque, cui non sit \n necessitas immolationum uel capitalium iudiciorum. non conuenit \n sacramento diuino et humano, signo Christi et signo \n diaboli, castris lucis et castris tenebrarum; non potest una \n anima duobus deberi, deo et Caesari. et virgam portavit Moyses, \n fibulam et Aaron, cingitur loro et Iohannes, agmen agit \n et Iesus Naue, bellauit et populus, si placet ludere. quomodo \n autem bellabit, immo quomodo etiam in pace militabit sine \n gladio, quem dominus abstulit? nam etsi adierant milites ad \n Iohannem et formam obseruationis acceperant, si etiam centurio \n crediderat, omnem postea militem dominus in Petro exarmando \n discinxit. nullus habitus licitus est apud nos illicito \n actui adscriptus. \n \n \n \n","20":"\n Sed enim cum conuersatio diuinae disciplinae non factis \n tantum, uerum etiam uerbis periclitetur (nam sicut scriptum \n est, ecce homo et facta eius, ita, ex ore tuo\n\n \n\n \n \n \n iustificaberis), meminisse debemus etiam in uerbis quoque idololatriae \n incursum praecauendum aut de consuetudinis uitio aut timiditatis. \n deos nationum nominari lex prohibet non utique: nomina \n eorum pronuntiemus, quae nobis ut dicamus conuersatio \n extorquet. nam id plerumque dicendum est: in templo Aesculapii \n illum habes, et, in uico Isidis habito, et sacerdos Iouis \n factus est, et multa alia in hunc modum, quando et hominibus \n hoc genus nomina inducuntur. neque enim Saturnum honoro, \n si ita uocauero eum suo nomine; tam non honoro, quam Marcum Mario , \n si uocauero Marcum Mario . sed ait: nomen aliorum deorum \n ne commemoremini neque audiatur de tuo ore. hoc \n praecepit, ne deos uocemus illos. nam et in prima parte legis, \n non sumes, inquit, nomen domini dei tui in uano idest \n idolo. cecidit igitur in idololatriam qui idolum nomine dei \n honorauerit. quodsi deos dicendum erit, adiciendum est aliquid \n quo appareat, quia non ego illos deos dico. nam et scriptura \n deos nominat, sed adicit suos uel nationum; sicut Dauid, \n cum deos nominasset, ubi ait, dei autem nationum daemonia. \n sed hoc mihi ad sequentia magis praestructum est. \n ceterum consuetudinis uitium est Mehercule dicere, Medius Fidius, \n accedente ignorantia quorundam, qui ignorant iusiurandum \n esse per Herculem. porro quid erit deieratio per eos quos \n eierasti quam praeuaricatio fidei cum idololatria? quis enim, \n per quos deierat, non honorat? \n \n \n","21":"\n Timiditatis est autem, cum te alius per deos suos obligat \n iuratione uel aliqua testificatione et tu, ne intellegaris, quiescis. \n nam aeque quiescendo confirmas maiestatem eorum, cuius causa \n uideberis obligatus. quid refert, deos nationum dicendo deos \n an audiendo confirmes? iures per idola, an ab alio adiuratus \n acquiescas? cur non agnoscamus uersutias satanae, qui, quod \n ore nostro perficere non potest, id agit, ut suorum ore per- \n Sciat per aures inferens nobis idololatriam? certe quisquis ille\n\n \n\n \n \n \n est, aut amica aut inimica congressione adstringit. si inimica, \n iam ad pugnam uocaris et scis tibi dimicandum esse: si amica, \n quanto securius in dominum transferes sponsionem tuam, ut \n dissoluas obligationem eius, per quem te malus honori idolorum \n id est idololatriae quaerebat annectere. omnis patientia \n eiusmodi idololatria. honoras eos, quibus impositis obsequium \n praestitisti. scio quendam, cui dominus ignoscat, cum illi in \n publico per litem dictum esset: Iupiter tibi sit iratus, respondisse: \n immo tibi. quid aliter fecisset ethnicus, qui Iouem \n deum credidit? etiamsi non per eundem retorsisset maledictum \n nec per ullum Iouis similem, confirmauerat Iouem deum, \n per quem se maledictum indigne tulisse demonstrauerat remaledicens. \n ad quid enim indigneris per eum, quem scis nihil \n esse? nam si insanis, iam esse confirmas, et erit idololatria \n professio timoris tui: quanto magis, cum per ipsum remaledicis, \n eodem Iouis honorem facis, quo et ille, qui te prouocauit? \n fidelis autem in eiusmodi ridere debet, non insanire, \n immo, secundum praeceptum, ne per deum quidem remaledicere, \n sed plane benedicere per deum, ut et idola destruas et \n deum praedices et adimpleas disciplinam. \n \n \n \n","22":"\n Aeque benedici per deos nationum Christo initiatus non \n sustinebit, ut non semper reiciat immundam benedictionem et \n eam sibi in deum conuertens emundet. benedici per deos \n nationum maledici est per deum. si cui dedero eleemosynam \n uel aliquid praestitero beneficii, et ille mihi deos suos uel \n coloniae genium propitios imprecetur, iam oblatio mea uel \n operatio idolorum honor erit, per quae benedictionis gratiam \n compensat. cur autem non sciat me dei causa fecisse, ut et \n deus potius glorificetur et daemonia non honorentur in eo quod \n propter deum feci ? si deus uidet, quoniam propter ipsum feci,\n\n \n \n \n pariter uidet, quoniam propter ipsum fecisse me nolui ostendere, \n et praeceptum eius idolothytum quodammodo feci. multi \n dicunt, nemo se debet promulgare; puto autem nec negare. \n negat enim, quicumque dissimulat in quacumque causa pro \n ethnico habitus, et utique omnis negatio idololatria est, sicut \n omnis idololatria negatio siue in factis siue in uerbis. \n \n \n","23":"\n Sed est quaedam eiusmodi species in facto et in uerbo \n bis acuta et infesta utrimque, licet tibi blandiatur, quasi uacet \n in utroque, dum factum non uidetur, quia dictum non tenetur. \n pecuniam de ethnicis mutuantes sub pignoribus fiduciati iurati \n canent cauent et se negant; se scire uolunt scilicet tempus persecutionis \n et locus tribunalis et persona praesidis. praescribit \n Christus non esse iurandum. scripsi, inquit, sed nihil dixi: \n lingua, non littera occidit. hic ego naturam et conscientiam \n aduoco: naturam, quia nihil potest manus scribere, etiamsi \n lingua in dictando cessat immobilis et quieta, quod non anima \n dictauerit; quamquam et ipsi linguae anima dictauerit aut a \n se conceptum aut ab alio traditum. iam, ne dicatur, alius \n dictauit; hic conscientiam appello, an quod alius dictauit \n anima suscipiat et sine siue comitante siue residente lingua ad \n manum transmittat. et bene, quod in animo et conscientia \n delinqui dominus dixit. si, inquit, concupiscentia uel malitia \n in cor hominis ascenderit, pro facto teneris. cauisti igitur, \n quod in cor tuum plane ascendit, quod neque ignorasse te \n contendere potes neque noluisse. nam cum caueres, scisti, \n cum scires, utique uoluisti; et est tam facto quam cogitatu. \n nec potes leuiore crimine maius excludere, ut dicas falsum\n\n \n\n \n \n\n plane effici cauendo quod non facis. tamen non negaui, quia \n non iuraui. quin immo, etsi nihil tale fecisses, sic tamen \n dicereris deierare, fecisse si consenseris. non ualet tacita uox \n in stilo et mutus in litteris sonus. at enim Zacharias temporali \n uocis orbatione multatus cum animo conlocutus linguam \n inritam transit, cum manibus suis a corde dictat et nomen \n filii sine ore pronuntiat: loquitur in stilo, auditur in cera manus \n omni sono clarior, littera omni ore uocalior. quaere, an dixerit \n qui dixisse compertus est. dominum oremus, ne qua nos eiusmodi \n contractus necessitas circumsistat et, si ita euenerit, det \n fratribus operandi copiam uel nobis abrumpendae omnis necessitatis \n constantiam, ne illae litterae negatrices uicariae oris \n nostri in die iudicii aduersus nos proferantur signatae signis \n non iam aduocatorum, sed angelorum. \n \n \n","24":"\n Inter hos scopulos et sinus, inter haec uada et freta \n idololatriae uelificata spiritu dei fides nauigat, tuta si cauta, \n secura si attonita. ceterum inenatabile excussis profundum \n est, inextricabile inpactis naufragium est, inrespirabile deuoratis \n hypobrychium in idololatria. quicumque fluctus eius offocant, \n omnis uertex eius ad inferos desorbet. nemo dicat: quis tam \n tuto praecauebit? exeundum de saeculo erit. quasi non tanti \n sit exire, quam idololatren in saeculo stare. nihil esse facilius \n potest, quam cautio idololatriae, si timor eius in capite sit. \n quaecumque necessitas minor est periculo tanto comparata. \n propterea spiritus sanctus consultantibus tunc apostolis uinculum \n et iugum nobis relaxauit, ut idololatriae deuitandae \n uacaremus.. haec erit lex nostra, quo expedita hoc plenius \n administranda, propria Christianorum, per quam ab ethnicis\n\n \n\n \n \n \n agnoscimur et examinamur, haec accedentibus ad fidem proponenda \n et ingredientibus in fidepa fidem inculcanda est, ut accedentes \n deliberent, obseruantes perseuerent, non obseruantes renuntient \n sibi. uiderimus enim si secundum arcae typum et coruus et \n miluus et lupus et canis et serpens in ecclesia erit. certe \n idololatres in arcae typo non habetur. nullum animal in \n idololatren figuratum est. quod in arca non fuit, in ecclesia \n non sit.\n\n \n \n \n \n\n"},"edition":"Tertullian ca. 160-ca. 230, De idolatria","original-urn":"urn:cts:latinLit:stoa0275.stoa017.opp-lat2","commit":"4b652849b44bb65850745ad94943186208ad49c2","author":"tertullian","meta":"chapter","credit":"Open Philology, Humboldt Chair of Digital Humanities ( https://github.com/OpenGreekAndLatin/csel-dev )","work":"de idolatria","urn":"urn:cts:latinLit:stoa0275.stoa017.opp-lat2-simple"}