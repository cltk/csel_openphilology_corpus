{"text":{"1":"\n Multa mihi legenda misisti, Consenti frater carissime, \n multa mihi legenda misisti. quibus rescripta dum praeparo et \n aliis atque aliis magis urgentibus occupationibus distrahor, \n emensus est annus atque in eas me detrusit angustias, ut quomodocumque \n rescriberem, ne arridente iam tempore nauigandi \n perlatorem remeare cupientem diutius detinerem. itaque omnibus, \n quae mihi Leonas dei famulus abs te adtulit, et mox ut ea \n sumpsi et postea cum haec dictare iam uellem euolutis atque \n perlectis et quanta potui consideratione perpensis ualde sum tuo \n delectatus eloquio et sanctarum memoria scripturarum ingeniique \n sollertia et dolore, quo neglegentes catholicos mordes, et\n\n \n \n \n zelo, quo aduersus etiam latentes haereticos frendes. sed non \n mihi persuadetur eos de latebris suis nostris esse mendaciis \n eruendos. ut quid enim eos tanta cura uestigare atque indagare \n conamur, nisi ut captos in apertumque productos aut etiam \n ipsos ueritatem doceamus aut certe ueritate conuictos nocere \n aliis non sinamus? ad hoc ergo, ut eorum mendacium deleatur \n siue caueatur, dei autem ueritas augeatur. quomodo igitur \n mendacio mendacia recte potero persequi? an et latrocinio \n latrocinia et sacrilegio sacrilegia et adulterio sunt adulteria \n persequenda? si autem ueritas dei in meo mendacio \n abundabit, numquidnam et nos dicturi sumus: faciamus \n mala, ut ueniant bona? quod uides quemadmodum detestetur \n apostolus. quid est enim aliud \\'mentiamur, ut haereticos \n mendaces ad ueritatem adducamus\\', nisi : faciamus mala. \n ut ueniant bona? an aliquando bonum est mendacium uel \n aliquando mendacium non est malum? cur ergo scriptum est: \n odisti, domine, omnes, qui operantur iniquitatem; \n perdes omnes qui loquuntur mendacium? non enim \n aliquos excepit aut indefinite dixit (perdes loquentes mendacium\\', \n ut quosdam, non omnes intellegi sineret, sed uniuersalem \n sententiam protulitdicens : perdes omnes qui\n\n \n\n \n \n \n loquuntur mendacium. an quia non dictum est: perdes omnes \n qui loquuntur omne mendacium uel qui loquuntur quodcumque \n mendacium, ideo putandum est locum alicui relaxatuni relaxatum \n esse mendacio? ut scilicet sit aliquod mendacium, quod qui \n loquuntur non eos deus perdat, sed eos omnes perdat, qui \n loquuntur iniustum mendacium, non quodcumque mendacium, \n quia inuenitur et iustum, quod utique laudis debet esse, non \n criminis? \n \n \n","2":"\n Nonne cernis, quantum adiuuet haec disputatio \n eos ipsos, quos pro magna uenatione mendaciis nostris \n capere molimur? Priscillianistarum est enim, sicut ipse monstrasti, \n ista sententia: cui comprobandae adhibent testimonia \n de scripturis exhortantes suos ad mentiendum tamquam exemplis \n patriarcharum, prophetarum, apostolorum, angelorum, non \n dubitantes addere etiam ipsum dominum Chnstum Christum nec se \n aliter arbitrantes ueracem suam ostendere falsitatem, nisi \n ueritatem dicant esse mendacem. redarguenda sunt ista, non \n imitanda; nec in eo malo debemus Priscillianistarum esse \n participes, in quo ceteris haereticis conuincuntur esse peiores. \n ipsi enim soli uel certe maxime ipsi reperiuntur ad occultandam \n suam quam putant ueritatem dogmatizare mendacium \n atque hoc tam magnum malum ideo iustum existimare, quia\n\n \n \n \n dicunt in corde retinendum esse, quod uerum est, ore autem \n ad alienos proferre falsum nullum esse peccatum et hoc esse \n scriptum: qui loquitur ueritatem in corde suo; tamquam \n hoc satis sit ad iustitiam, etiamsi loquatur quisque in \n ore mendacium, quando non proximus, sed alienus hoc audit. \n propterea etiam putant apostolum Paulum, cum dixisset: deponentes \n mendacium loquimini ueritatem, statim \n addidisse: unusquisque cum proximo suo, quia sumus \n inuicem membra, ut uidelicet cum eis, qui nobis in societate \n ueritatis proximi non sunt neque, ut ita dicam, commembres \n nostri sunt, loqui liceat oporteatque mendacium. \n \n \n","3":"\n Quae sententia sanctos martyres exhonorat, immo uero \n aufert sancta omnino martylia . iustius enim sapientiusque \n facerent secundum istos, si persecutoribus suis non se confiterentur \n esse christianos nec eos sua confessione facerent \n homicidas, sed potius mentiendo et negando quod erant, et \n ipsi salnum saluum haberent carnis commodum cordisque propositum \n et illos conceptum animo scelus inplere non sinerent. non \n enim proximi eorum erant in fide christiana, ut cum eis \n deberent loqui ueritatem in ore suo, quam loquebantur in \n corde suo, sed ipsius ueritatis insuper inimici. si enim Iehu, \n quem sibi inter ceteros ad exemplum mentiendi prudenter \n uidentur intueri, seruum Bahalis se esse mentitus est, ut\n\n \n\n \n \n \n seruos eius occideret, quanto iustius secundum istorum per \n uersitatem tempore persecutionis seruos daemonum se mentirentur \n serui Christi, ne serui daemonum seruos occiderent \n Christi, et sacrificarent idolis, ne interficerentur homines, si \n sacrificauit ille Bahali, ut interficeret homines? quid enim eis \n obesset secundum egregiam doctrinam mendaciloquorum, si \n diaboli cultum mentirentur in corpore, quando dei cultus sernabatur seruabatur \n in corde? sed non sic intellexerunt apostolum martyres \n ueri, martyres sancti. uiderunt quippe tenueruntque \n quod dictum est: corde creditur ad iustitiam, ore confessio \n fit ad salutem, et: in ore eorum non est inu \n en t U III mend acium , ac sic inreprehensibiles abierunt, \n ubi temptari a mendacibus ulterius non cauebunt, quia mendaces \n amplius in suis caelestibus coetibus uel alienos uel \n proximos non habebunt. illum uero Iehu mendacio inpio et \n sacrificio sacrilego occidendos inpios et sacrilegos inquirentem \n non imitarentur, nec si de illo qualis fuisset eadem scriptura \n tacuisset. cum uero scriptum sit eum rectum cor non habuisse \n cum deo, quid ei profuit, quod pro nonnulla oboedientia, \n quam de domo Achab omnino delenda pro cupiditate suae \n dominationis exhibuit, aliquantam mercedem transitoriam regni\n\n \n\n \n \n \n temporalis accepit? ad sententiam potius ueridicam martyrum \n defendendam te, frater, exhortor, ut sis aduersus mendaces \n non mendacii doctor, sed ueritatis assertor. nam diligentius. \n obsecro, adtende, quod dico, ut inuenias quam sit cauendum. \n quod zelo quidem laudabili aduersus inpios, ut possint conprehendi \n et corrigi uel uitari, sed tamen incautius docendum \n putatur. \n \n \n","4":"\n Mendaciorum genera multa sunt, quae quidem omnia \n uniuersaliter odisse debemus. nullum est enim mendacium, \n quod non sit contrarium ucritati ueritati . nam sicut lux et tenebrae, \n pietas et inpietas, iustitia et iniquitas, peccatum et recte \n factum, sanitas et inbecilitas, uita et mors, ita inter se sunt \n ueritas mendaciumque contraria. unde quanto amanus istam. \n tanto illud odisse debemus. uerumtamen sunt quaedam mendacia, \n quae credere nihil obsit, quamuis etiam tali mentiendi \n genere fallere uoluisse mentienti sit noxium, non credenti. \n tamquam si frater ille seruus dei Fronto in his, quae tibi \n indicauit \u2014 quod absit \u2014 aliqua mentiretur, sibi nocuisset \n profecto, non tibi, quamuis tu omnia credidisses sine tua iniquitate \n narranti, quoniam siue illa ita gesta sint sine non ita, \n non habent tamen aliquid, quod si quis crediderit ita esse \n gestum, etiamsi non ita sit gestum, regula ueritatis et doctrina \n salutis aeternae iudicetur esse culpandus. si autem hoc quisque \n mentiatur, quod si quis crediderit aduersus doctrinam \n Christi haereticus erit, tanto est nocentior mentiens, quanto\n\n \n \n \n miserior credens. uide ergo, quale sit, si aduersus doctrinam \n Christi mentiti fuerimus, quod quisquis crediderit interibit, \n ut inimicos eiusdem doctrinae capiamus, quos ad ueritatem, \n dum nos ab ea recedimus, adducamus, immo uero cum mendaces \n mentiendo capimus, mendacia peiora doceamus. aliud \n est enim quod dicunt, quando mentiuntur, aliud quando \n falluntur. nam cum haeresim suam docent, ea dicunt, in quibus \n falluntur; quando autem se dicunt sentire, quod non \n sentiunt, uel non sentire quod sentiunt, ea dicunt, in quibus \n mentiuntur. quod eis quisquis credit, etsi eos non inuenit, \n ipse non perit. a regula quippe catholica non recedit, qui \n haereticum catholica dogmata mendaciter profitentem catholicum \n credit. ac per hoc non est ei perniciosum, quia in hominis \n mente, de qua latente non potest iudicare, non in dei fallitur \n fide, quam debet insitam custodire. porro autem, quando \n haeresim suam docent, quisquis eis crediderit putando ueritatem, \n erit particeps ut erroris ita damnationis illorum. sic \n fit, ut, cum illi sua nefaria dogmata fabulantur, in quibus \n mortifero errore falluntur, tunc quisquis crediderit, pereat, \n nos autem quando catholica dogmata praedicamus, in quibus \n rectam fidem tenemus, tunc si crediderit, inueniatur quicumque \n perierat; quando uero, cum sint Priscillianistae, ut sua \n uenena non prodant, nostros se esse mentiuntur, quisquis \n nostrum eis credit etiam illis latentibus ipse catholicus\n\n \n \n \n perseuerat; nos contra ut ad eorum perueniamus indaginem, si \n Priscillianistas nos esse mentimur, quia eorum tamquam nostra \n sumus dogmata laudaturi, quisquis ea crediderit, ant confirmabitur \n apud eos aut transferetur ad eos interim statim. quid \n autem hora superuentura pariat, utrum inde postea liberentur \n uera dicentibus nobis, qui decepti sunt fallentibus nobis, et \n utrum audire uelint docentem, quem sic experti sunt mentientem, \n quis nouerit certum? quia hoc esse ignoret incertum? \n ex quo colligitur perniciosius aut, ut mitius loquar, periculosius \n mentiri catholicos, ut haereticos capiant, quam mentiuntur \n haeretici, ut catholicos lateant, quoniam quisquis credit \n catholicis mentiendo temptantibus, aut efficitur aut confirmatur \n haereticus, quisquis autem credit haereticis mentiendo \n sese occultantibus, non desinit esse catholicus. quod ut fiat \n planius, aliqua exempli gratia proponamus et ex eis potissimum \n scriptis, quae mihi legenda misisti. \n \n \n","5":"\n Ecce constituamus ante oculos callidum exploratorem \n accedere ad eum, quem Priscillianistam esse praesenserit, et \n Dictinii episcopi uel cogniti uitam uel incogniti famam laudare \n mendaciter; est hoc tolerabilius adhuc, quia ille putatur fuisse \n catholicus atque ex illo errore correctus. deinde Priscillianum \n \u2014 hoc enim sequitur in arte mentiendi \u2014 uenerabiliter\n\n \n\n \n \n \n commemoraturus est, hominem inpium et detestabilem et pro \n suis nefariis sceleribus criminibusque damnatum. in qua eius \n uenerabili commemoratione si forte ille, cui retia tenduntur \n huius modi, firmus fimus Priscillianista non fuerat, hac eius praedicatione \n firmabitur. cum autem ad cetera explorantis sermo \n processerit et dicentis misereri se eorum, quos tantis errorum \n tenebris tenebrarum auctor inuoluerit, ut honorem animae \n suae et claritatem diuinae prosapiae non agnoscant, tum \n deinde Dictinii librum, cuius nomen est Libra, eo quod petractatis \n duodecim quaestionibus uelut unciis explicatur, tantis \n extulerit laudibus, ut talem Libram, qua horrendae blasphemiae \n continentur, multis librarum auri milibus pretiosiorem esse \n testetur, nempe haec astutia mentientis animam credentis \n interficit aut iam interfectam in eadem morte demergit ac \n deprimit. sed, inquies, postea liberabitur. quid? si non fiat, \n siue aliquo interueniente inpedimento, ne coepta conpleantur, \n siue obstinatione mentis haereticae rursus eadem negantis, \n etiamsi aliqua iam coeperat confiteri? praesertim quia, si \n cognouerit se ab alieno fuisse temptatum, eo ipso audacius \n illa, quae sentit, studebit occultare mendacio, quando id inculpate \n fieri multo certius didicerit etiam ipsius sui temptatoris \n exemplo. hoc quippe in homine, quod ueritatem tegendam\n\n \n \n \n putat esse mentiendo, qua tandem fronte culpabimus et damnare \n audebimus, quod docemus? . \n \n \n","6":"\n Remanet igitur, ut, quod sentiunt Priscillianistae secundum \n haeresis suae nefariam falsitatem de deo, de anima. de \n corpore, de ceteris rebus, non dubitemus ueraci pietate damnare; \n quod autem sentiunt, ut ueritas occultetur, esse mentiendum, \n sit nobis et illis \u2014 quod absit \u2014 dogma commune. \n hoc tam magnum malum est, ut etiamsi conatus hic noster. \n quo eos per mendacium capere cupimus et mutare. ita prosperetur, \n ut eos capiamus atque mutemus, nullis lucris conpensentur \n haec damna, quibus et nos cum ipsis pro eorum \n correctione deprauamur. per hoc namque mendacium et nos \n erimus ex ea parte peruersi et ipsi semicorrecti, quandoquidem \n istuc, quod putant esse pro ueritate mentiendum, non in eis \n corrigimus, quia idem nos didicimus et docemus et fieri oportere \n praecipimus, ut ad eos emendandos peruenire possimus. \n quos tamen non emendamus, quibus mendum, quo uerum \n tegendum existimant, non auferimus, sed nos potius inmendamur, \n cum per tale mendum eos quaerimus nec inuenimus. \n quemadmodum eis conuersis credere ualeamus, quibus peruer \n sis mentiti sumus, ne forte, quod ut caperentur sunt passi. \n faciant capti, non solum quia facere consuerunt, sed quia et \n in nobis, ad quos ueniunt, hoc inueniunt.\n\n \n \n \n \n \n","7":"\n Et quod est miserabilius, etiam ipsi iam quasi \n nostri effecti, quemadmodum nobis credant, reperire non poasunt possunt . \n si enim suspicentur etiam ipsa catholica dogmata nos mendaciter \n loqui, ut nescio quid aliud occultemus, quod uerum \n putamus, certe talia suspicanti dicturus es: hoc tunc ideo \n feci, ut caperem te. sed quid respondebis dicenti: unde igitur \n ecio scio , utrum etiam nunc id facias, ne capiaris a me? an uero \n cuiquam persuaderi potest hominem non mentiri, ne capiatur \n qui mentitur, ut capiat? uidesne, quo tendat hoc malum? ut \n scilicet non solum nos illis ipsique nobis, sed omnis frater \n omni fratri non inmerito uideatur esse suspectus. atque ita, \n dum per mendacium tenditur, ut doceatur fides, id agitur \n potius, ut nulli habenda sit fides. si enim et contra deum \n loquimur, cum mentimur, quid tantum mali poterit in ullo \n mendacio reperiri, quod tamquam scelestissimum omni modo \n deuitare debeamus? \n \n \n","8":"\n Sed nunc aduerte, quam tolerabilius Priscillianistae \n in nostra comparatione mentiantur, quando ae fallaciter loqui \n sciunt, quos nostro mendacio liberandos putamus ab eis falsis, \n in quibus errando falluntur. Priscillianista dicit, quod anima \n sit pars dei et eiusdem cuius est ille naturae atque substantiae. \n magna haec est et detestanda blasphemia. sequitur enim, ut \n dei natura captiuetur, decipiatur, fallatur, conturbetur atque\n\n \n \n \n turpetur , damnetur atque crucietur. at si hoc et ille dicit, \n qui de tanto malo liberare cupit hominem per mendacium, \n uideamus, quid intersit inter utrumque blasphemum. plurimum \n inquis; nam hoc Priscillianista dicit ita etiam credens, catholicus \n autem non ita credens, quamuis ita loquens. ille ergo \n blasphemat nesciens, iste autem sciens; ille contra scientiam, \n iste contra conscientiam; ille habet caecitatem falsa sentiendi, sed \n in eis habet saltem uoluntatem uera dicendi; iste latens \n uidet uera et uolens loquitur falsa. sed ille, inquies, hoc \n docet, ut erroris sui faciat furorisque participes; iste autem \n hoc dicit, ut ab illo errore ac furore liberet homines. iam \n quidem supra ostendi, quantum et hoc noceat, quod creditur \n profuturum; uerum interim si appendamus in his duobus \n mala praesentia \u2014 quoniam futura bona, quae catholicus de \n corrigendo haeretico inquirit, incerta sunt \u2014 quis peccat \n grauius: utrum qui hominem decipit nesciens, an qui deum \n blasphemat sciens? profecto quid sit peius intellegit, qui \n homini deum sollicita pietate praeponit. huc accedit, quia. \n si blasphemandus est deus, ut ad eum laudandum homines \n adducamus, procul dubio non solum ad laudandum, uerum \n etiam ad blasphemandum deum exemplo et doctrina nostra \n homines inuitamus, quoniam quos ad dei laudes per dei \n blasphemias molimur adducere, utique si adduxerimus, non \n solum laudare discent, uerum etiam blasphemare. haec illis \n beneficia conferimus, quos non ignoranter, sed scienter\n\n \n \n \n blasphemando ab haereticis liberamus. et cum apostolus homines \n tradiderit etiam ipsi satanae, ut discerent non blasphemare, \n nos conamur homines eruere satanae, ut discant \n non per ignorantiam, sed per scientiam blasphemare, nobisque \n ipsis, magistris eorum, hoc tam magnum inportamus exitium, \n ut propter haereticos capiendos prius efficiamur, quod certum \n est, dei blasphematores, quo possimus propter eos, quod incertura incertum \n est, liberandos ueritatis eius esse doctores? \n \n \n","9":"\n Cum igitur blasphemare deum doceamus nostros, ut eos \n Priscillianistae credant suos, uideamus, quid mali dicant ipsi, \n quando propterea mentiuntur, ut eos nostros esse credamus. \n anathematizant Priscillianum et ad nostrum arbitrium detestantur; \n dicunt animam creaturam dei esse, non partem; exsecrantur \n Priscillianistarum falsa martyria; catholicos episcopos, a \n quibus illa haeresis nudata, oppugnata, prostrata est, magnis \n efferunt laudibus et cetera huius modi. ecce ipsi uera dicunt, \n quando mentiuntur, non quo simul possit hoc ipsum uerum \n esse, quod mendacium est, sed in alio quando mentiuntur, \n in alio uera dicunt; quando enim nostros se esse mentiuntur, \n de fide catholica uera dicunt. ac per hoc ipsi, ne Priscillianistae \n inueniantur, loquuntur mendaciter uera; nos autem, ut \n eos inueniamus, non solum mendaciter loquimur, ut ad illos \n pertinere credamur, sed etiam falsa loquimur, quae ad illorum\n\n \n\n \n\n \n\n \n \n \n errorem pertinere cognouimus. itaque illi quando nostri putari \n uolunt, et falsum est ex parte et uerum est ex parte, quod \n dicunt \u2014 falsum est enim eos nostros esse, uerum est autem \n animam partem dei non esse \u2014 nos uero quando ad eos \n pertinere putari uolnmus uolumus , falsum est utrumque, quod dicimus, \n et Priscillianistas nos esse et animam partem dei esse. itaque \n illi deum laudant, non blasphemant, quando se occultant; et \n quando se non occultant, sed sua proferunt, blasphemare se \n nesciunt. ideo si ad fidem catholicam conuertantur, consolaotur consolantur \n semet ipsos, quia possunt dicere, quod apostolus, qui \n cum inter cetera dixisset: prius fui blasphemus, misericordiam, \n inquit, consecutus sum, quia ignorans feci. \n nos contra, ut se nobis aperiant, si hoc quasi iustum mendacium \n fallendis eis capiendisque proferimus, profecto et ad \n blasphematores Priscillianistas pertinere nos dicimus et, ut \n nobis credant, sine excusatione ignorantiae blasphemamus. \n neque enim catholicus, qui blasphemando uult haereticus \n credi, potest dicere: ignorans feci. \n \n \n","10":"\n Semper, frater, in talibus causis cum timore recolendum \n est: quicumque me negauerit coram hominibus, \n negabo eum coram patre meo, qui in caelis \n est. an uero Christum coram hominibus non negat, qui eum \n coram Priscillianistis negat, ut eos latentes blasphemo mendacio \n nudet et capiat? quis autem dubitat, obsecro te, negari \n Christum, cum, sicuti est uerus, ita non esse dicitur et, sicut \n eum Priscillianista credit, ita esse dicitur?\n\n \n\n \n \n \n \n \n\n","11":"\n Sed occultos lupos, inquies, indutos pellibus ouium \n et dominicum gregem latenter grauiterque uastantes aliter \n inuenire non possumus. unde ergo innotuerunt Priscillianistae, \n priusquam huius mendacii fuisset excogitata uenatio? unde \n ad ipsius auctoris illorum profecto astutioris et ideo tectioris \n cubile peruentum est? unde tot tantique manifestati atque \n damnati et ceteri innumerabiles partim correcti, partim uelut \n correcti et ecclesia miserante conlecti sunt? multas enim uias \n dat dominus, quando miseretur, quibus ad eorum perueniatur \n indaginem: quarum duae sunt aliis feliciores, ut uel ab eis, \n quos seducere uoluerunt, aut ab eis, quos iam seduxerant, \n resipiscentibus conuersisque monstrentur. quod facilius fit, si \n nefarius eorum error non mendacibus captationibus, sed ueracibus \n disputationibus euertatur. quibus conscribendis operam \n te oportet inpendere, quoniam dominus donauit, ut possis. \n quae scripta salubria, quibus eorum peruersitas insana destruitur, \n cum magis magisque innotuerint et a catholicis uel \n antistitibus, qui loquuntur in populis, uel a quibusque studiosis \n zelo dei plenis fuerint usquequaque diffusa, haec erunt \n sancta retia, quibus capiantur ueraciter, non mendaciter inquirantur. \n sic enim capti aut ultro quid fuerint fatebuntur et \n alios, quos in sua mala societate nouerunt, uel concorditer \n 1 cf. Matth. 7, 15 \n 1 hoccultus Ch inquies lupos V indutus Ch 2 latentes cp \n graaiterque uastantes aliter om . If 3 pricillianistae 9 4 esset T \n unde (de 8. I.) <p 5 actoris V eorum P astutioris] aut institutoris \n V ideo] inde TCh 6 toUantiqui <p tantique] antiqui FL \n 7 dampnati V parti V incorrecti B correpti tp 8 correpti <p \n et in ecclesiam miserantem bd conlectij conlecti correcti V enim habet \n (habet a. I.) y 9 dat om . y 10 uel om. V 11 quose ducere V \n ne duxerant V 12 resipisentibus y fit] sit ii sine farius V \n 13 error eorum FL aptationibus 9 14 operam te] operanter T \n operante Ch ? 16 quae] querere V scribta T 18 antistibus T1^ \n antestitibus RP atestitibus V locantur locuntur Tn in populis om. V \n 19 qui zelo V pleno R pleni V fuerunt o diffusa (in mg . \n perfecta) y 20 sancta om. V in quibus wT nomendaciter Ch \n 22 uel-corrigent om. TCh \n 31* \n \n \n corrigent uel misericorditer prodent; aut, si eos pudebit fateri. \n quod diuturna simulatione texerunt, occulta dei manu medicante \n sanabuntur. \n \n \n","12":"\n Sed multo facilius, inquies, eorum latibula penetramus, \n si quod sunt nos esse mentiamur. hoc si liceret aut expediret, \n potuit Christus praecipere ouibus suis, ut lupinis amictae \n pellibus ad lupos uenirent et eos huius artis fallaciis innenirent inuenirent : \n quod eis non dixit nec quando eas in medium \n luporum se missurum esse praedixit. sed dices: non erant \n tunc inquirendi, cum essent apertissimi lupi, sed eorum \n morsus et saeuitia perferenda. quid? cum tempora posteriora \n praenuntians in uestitu ouium dixit rapaces lupos esse uenturos, \n nonne ibi erat locus, ut haec moneret et diceret: et \n uos, ut eos inueniatis, adsumite uestitum luporum, intrinsecus \n autem oues manete? non hoc ait. sed cum dixisset: multi \n ad uos uenient in uestitu ouium, intrinsecus antem autem \n sunt lupi rapaces, non addidit: ex mendaciis uestris. \n sed: ex fructibus eorum cognoscetis eos. ueritate \n sunt cauenda, ueritate capienda, ueritate occidenda mendacia. \n absit, ut blasphemias ignorantium scienter blasphemando uincamus, \n absit, ut mala fallacium imitando caueamus. quomodo \n enim cauebimus, si, ut caueamus, habebimus? si enim, ut\n\n \n\n \n \n \n capiatur qui blasphemat nesciens, blasphemabo sciens, peius \n est quod facio quam quod capio; si, ut iaueniatur qui \n Christum negat nesciens, ego Cbristum Christum negabo sciens, ad \n perditionem me secuturus est, quem sic inuenero: si quidem, \n ut illum inueniam, prior pereo. \n \n \n \n","13":"\n An forte qui eo modo Priscillianistas inuenire molitur, \n ideo non negat Christum, quia ore depromit, quod corde non \n credit? quasi uero \u2014 quod et paulo ante iam dixi \u2014 cum \n dictum esset: corde creditur ad iustitiam, incassum \n est additum: ore confessio fit ad salutem. nonne paene \n omnes, qui Christum coram persecutoribus negauerunt, quod \n de illo credebant, corde tenuerunt et tamen ore ad salutem \n non confitendo perierunt, nisi qui paenitentia reuixerunt? quis \n ita uanescat, ut existimet apostolum Petrum hoc habuisse in \n corde quod in ore, quando Christum negauit? nempe in illa \n negatione intus ueritatem tenebat et foras mendacium proferebat. \n cur ergo lacrimis diluit, quod ore negauerat, si saluti \n sufficiebat, quod corde credebat? cur loquens in corde suo \n ueritatem tam amaro fletu puniuit mendacium, quod ore \n depromsit , nisi quia magnam uidit esse perniciem, quod corda corde \n quidem credidit ad iustitiam, sed ore non confessus est ad \n salutem? \n \n \n","14":"\n Quapropter illud, quod scriptum est: qui loquitur \n ueritatem in corde suo, non sic accipiendum est, quasi\n\n \n \n \n retenta in corde ueritate loquendum sit in ore mendacium. \n sed ideo dictum est, quia fieri potest, ut loquatur quisque \n ore ueritatem, quae nihil ei prosit, si eam in corde non teneat, \n id est, si quod loquitur ipse non credat. sicut haeretici, \n maximeque idem Priscillianistae faciunt, cum catholicam ueritatem \n non quidem credunt, sed tamen loquuntur, ut nostri \n esse credantur. loquuntur ergo ueritatem in ore suo, non in \n corde suo. propterea distinguendi erant ab illo, de quo dictum \n est: qui loquitur ueritatem in corde suo. hanc autem \n ueritatem catholicus sicut in corde loquitur, quia ita credit, \n ita et in ore debet, ut ita praedicet; contra istam uero nec \n in corde nec in ore habeat falsitatem, ut et corde credat ad \n iustitiam et ore confessionem faciat ad salutem. nam et in \n illo psalmo, cum dictum esset: qui loquitur ueritatem in \n corde suo, mox etiam hoc additum est: qui non egit \n dolum in lingua sua. \n \n \n","15":"\n Et illud, quod ait apostolus: deponentes mendacium \n loquimini ueritatem unusquisque cum proximo suo. \n quia sumus inuicem membra, absit, ut sic intellegamas intellegamus , \n tamquam loqui mendacium permiserit cum eis, qui nondum \n sunt nobiscum membra corporis Christi. sed ideo dictum est, \n quia unusquisque nostrum hoc debet quemque deputare, quod \n eum uult fieri, etiam si nondum factus est. sicut dominus \n alienigenam Samaritanum proximum eius ostendit, cum quo \n misericordiam fecit. proximus ergo habendus est, non alienus.\n\n \n\n \n \n \n cum quo id agendum est, ne remaneat alienus; et si propter \n id, quod nondum est, fidei nostrae sacramentique particeps \n factus, aliqua illi occultanda sunt uera, non tamen ideo dicenda \n sunt falsa. \n \n \n","16":"\n Fuerunt enim etiam temporibus apostolorum, qui ueritatem \n non ueritate, id est non ueraci animo praedicarent: \n quos dicit apostolus Christum adnuntiasse non caste, sed per \n inuidiam et contentionem. ac per hoc etiam tunc nonnulli \n tolerati sunt adnuntiantes non casto animo uentatem ueritatem ; non \n tamen ulli laudati sunt tamquam adnuntiantes casto animo \n falsitatem. denique de illis dicit: siue occasione sine siue ueritate \n Christus adnuntietur; nullo modo autem diceret, ut \n postea Christus adnuntietur, prius negetur. \n \n \n","17":"\n Quocirca multis quidem modis possunt latentes haeretici \n uestigari nec catholica fide uituperata nec haeretica inpietate \n laudata. \n \n Sed si aliter omnino non posset educi de cauernis \n suis haeretica inpietas, nisi a tramite ueritatis lingua catholica \n deuiaret, tolerabilius illa occultaretur, quam ista praecipitaretur; \n tolerabilius in suis foueis delitiscerent uulpes, quam \n propter illas capiendas in blasphemiae foueam caderent uenatores; \n tolerabilius perfidia Priscillianistarum ueritatis uelamine \n tegeretur, quam fides catholicorum. ne a Priscillianistis mentientibus \n laudaretur, a catholicis credentibus negaretur. nam\n\n \n\n \n \n \n si propterea iusta sunt non qualiacumque, sed blasphema \n mendacia, quia hoc animo fiunt, ut occulti haeretici detegantur \n poterunt isto modo, si eodem animo fiant, casta esse \n adulteria. quid? si enim ex numero Priscillianistarum inpudicarum \n aliqua femina iniciat oculum in catholicum Ioseph \n eique promittat prodituram se latebras eorum, si ab illo \n inpetrauerit stuprum, certumque sit eam, si ei consensum \n fuerit, quod pollicita est inpleturam, faciendumne censebimus? \n an intellegemus nequaquam tali pretio merces eius modi conparandas? \n cur ergo non emimus capiendos haereticos carne in \n adulterium . defluente et emendos putamus ore in blasphemia \n fornicante? aut enim licebit utrumque pari ratione defendere, \n ut ideo haec non esse dicantur iniusta, quia oa facta sunt \n intentione, qua conprehenderentur iniusti, aut, si sana doctrina \n nec propter inueniendos haereticos uult nos cum feminis inpudicis \n saltem corpore, non mente misceri, profecto nec \n propter inueniendos haereticos uult a nobis saltem uoce, non \n mente aut inmundam haeresim praedicari aut castam catholicam \n blasphemari, quia et ipsum mentis imperium, cui debet \n omnis inferior motus hominis oboedire, digno non carebit \n obprobrio, quando fit, quod fieri non oportet seu membro sen seu \n uerbo. quamquam etiam cum uerbo fit, membro fit, quoniam \n lingua membrum est, qua fit uerbum; nec ullum factum\n\n \n \n \n nostrum membro ullo paritur, nisi quod prius corde concipitur, \n uel potius intus cogitando et consentiendo iam partum foras \n editur faciendo per membrum. non itaque animus a facto \n excusatur, quando dicitur aliquid non ex animo fieri, quod \n tamen non fieret, nisi animus faciendum esse decerneret. \n \n \n \n","18":"\n Interest quidem plurimum, qua causa, quo fine, qua \n intentione quid fiat; sed ea, quae constat esse peccata, nullo \n bonae causae obtentu, nullo quasi bono fine, nulla uelut bona \n intentione facienda sunt. ea quippe opera hominum, sicut \n causas habuerint bonas seu malas, nunc sunt bona, nunc mala, \n quae non sunt per se ipsa peccata: sicut uictum praebere \n pauperibus bonum opus est, si fit causa misericordiae cum \n recta fide; sicut concubitus coniugalis, quoniam fit causa \n generandi, si ea fide fiat, ut gignantur regenerandi. haec atque \n huius modi secundum suas causas opera sunt bona uel mala, \n quia eadem ipsa, si habent causas malas, in peccata uertuntur: \n uelut si iactantiae causa pauper pascitur; aut lasciuiae \n causa cum uxore concumbitur; aut filii generantur, non ut \n deo, sed ut diabolo nutriantur. cum uero iam opera ipsa \n peccata sunt, sicut furta, stupra, blasphemiae uel cetera talia, \n quis est, qui dicat causis bonis esse facienda, ut uel peccata \n non sint uel, quod est absurdius, iusta peccata sint? quis est, \n qui dicat: ut habeamus, quod demus pauperibus, faciamus \n furta diuitibus aut testimonia falsa uendamus, maxime si non \n inde innocentes laeduntur, sed nocentes potius damnaturis\n\n \n \n \n iudicibus eruuntur? duo enim bona fiunt huius uenditione \n mendacii, ut et pecunia sumatur, unde inops alatur, et iudex \n fallatur, ne homo puniatur. testamenta etiam si possumus. \n cur non uera supprimimus et falsa aubponimus subponimus , ut hereditates \n uel legata non habeant indigni, qui nihil ex eis operantur \n boni, sed hi potius, a quibus esurientes pascuntur, nudi \n uestiuntur, peregrini suscipiuntur, captiui redimuntur, ecclesiae \n construuntur? cur enim non fiant illa mala propter haec bona. \n si propter haec bona nec illa sunt mala? iam uero si aliquae \n inmundae et diuites feminae uideantur amatores et stupratores \n suos insuper ditaturae, cur non et has partes atque artes \n suscipiat uir misericors, quibus pro tam bona causa utatur. \n ut habeat, unde indigentibus largiatur, nec audiat apostolum \n dicentem: qui furabatur, iam non furetur; magis \n autem laboret operans manibus suis bonum, u t \n habeat unde tribuere cui opus est? si quidem non \n solum ipsum furtum, uerum etiam falsum testimonium et \n adulterium et omne opus malum non erit malum, sed bonum, \n si ea causa perpetretur, ut sit, unde fiat bonum. quis ista \n dicat, nisi qui res humanas omnesque conatur mores legesque \n subuertere? quod enim sceleratissimum facinus, quod turpissimum \n flagitium, quod inpiissimum sacrilegium non dicatur \n posse fieri recte atque iuste nec inpune tantum, uerum \n etiam gloriose, ut in eo perpetrando non solum supplicia nulla \n timeantur, sed sperentur et praemia, si semel concesserimus\n\n \n\n \n \n \n in omnibus malis operibus hominum ideo non quid fiat, sed \n quare fiat esse quaerendum, ut, quaecumque propter bonas \n causas facta inueninntur inueniuntur , nec ipsa mala esse iudicentur? at \n si iustitia merito punit furem, etiam qui dixerit et ostenderit \n ideo se subtraxisse superflua diuiti, ut praeberet necessaria \n pauperi; si merito punit falsarium, etiam qui se ideo testamentum \n alienum corrupisse docuerit, ut ille heres esset, qui \n facturus inde fuerat elemosynas largas, non ille, qui nullas; \n si merito puuit punit adulterum, etiam qui demonstrauerit misericordia \n se fecisse adulterium, ut per illam, cum qua fecit, de \n morte hominem liberaret; postremo, ut ad rem, de qua quaestio \n est, propius accedamus, si merito punit eum, qui feminae \n alicui Priscillianistarum turpitudinis consciae propterea se \n adulterino concubitu miscuit, ut ad eorum latebras perueniret: \n obsecro te, cum dicat apostolus: nec exhibeatis membra \n uestra arma iniquitatis peccato et ideo nec manus \n nec corporis genitalia nec alia membra flagitiis exhibere debeamus, \n ut Priscillianistas inuenire possimus, quid nos lingua, \n quid totum os nostrum, quid organum uocis offendit, ut haec \n exhibeamus arma peccato tantoque peccato, ubi deum nostrum, \n ut Priscillianistas adprehensos ab ignorantiae blasphemiis \n eruamus, sine excusatione ignorantiae blasphememus? \n \n \n","19":"\n Dicet aliquis: ergo aequandus est fur quilibet ei \n furi qui misericordiae uoluntate furatur? quis hoc dixerit? sed\n\n \n\n \n \n \n horum duorum non ideo est quisquam bonus, quia peior est \n unus. peior est enim, qui concupiscendo quam qui miserando \n furatur; sed si furtum omne peccatum est, ab omni furto est \n abstinendum. quis enim dicat esse peccandum, etiamsi aliud \n sit damnabile, aliud ueniale peccatum? nunc autem quaerimus. \n si hoc aut illud quisque fecerit, quis non peccabit siue peccabit, \n non quis grauius leuiusue peccabit. nam et ipsa furta \n leuius utique puniuntur lege quam stupra; sunt autem utraque \n peccata, quamuis alia leuiora, alia grauiora, ita ut leuius \n habeatur furtum, quod concupiscendo, quam stuprum, quod \n subueniendo committitur. in suo quippe genere aliis eiusdem \n generis peccatis leuiora fiunt, quae bono animo uidentur admitti, \n cum tamen et ipsa alterius generis peccatis ipso auc \n genere leuioribus inueniantur esse grauiora. grauius est eniin enim \n auaritia quam misericordia furtum facere, itemque stuprum \n grauius est luxuria quam misericordia perpetrare, et tamen \n grauius est adulterare misericordia quam furari auaritia. neque \n nunc agitur, quid sit leuius siue grauius, sed quae sint \n peccata uel non sint. nemo enim dixerit debuisse peccari, ubi \n constat esse peccatum; sed debere dicimus, si ita uel ita \n peccatum est, ignosci uel non ignosci. \n \n \n","20":"\n Verum, quod fatendum est, ita humanos animos \n quaedam conpensatiua peccata perturbant, ut etiam putentur \n debere laudari, ac potius recte facta dicantur. quis enim\n\n \n \n \n dubitet esse grande peccatum, si pater filias suas prostituat \n fornicationibus inpiorum? et tamen extitit causa, qua hoc uir \n iustus debere se facere existimaret, quando Sodomitae nefario \n libidinis inpetu hospitibus eius inruebant. ait enim: sunt \n mihi duae filiae, quae non cognouerunt uirum; \n producam illas ad uos, et utimini eis, quomodo \n placuerit uobis; tantum in uiros istos ne faciatis \n iniquum, propterea quia intrauerunt sub tectum \n tignorum meorum. quid hic dicemus? nonne ita illud \n scelus, quod Sodomitae hospitibus illius uiri iusti facere conabantur, \n horremus, ut quidquid fieret ne hoc fieret, arbitremur \n fuisse faciendum? mouet etiam maxime persona facientis, quae \n merito iustitiae liberabatur a Sodomis, ut, quoniam minus \n malum est feminas quam uiros perpeti stuprum, etiam hoc \n ad iustitiam iusti illius pertinuisse dicatur, quod in filiabus \n hoc maluit fieri quam in hospitibus suis, non tantum id nolens uolens \n animo, uerum et offerens uerbo et, si illi assensi fuissent, \n inpleturus et facto. sed si hanc peccatis aperuerimus uiam, \n ut committamus minora, ne alii maiora committant, lato \n limite, immo nullo limite, sed conuulsis et remotis omnibus \n terminis infinito spatio cuncta intrabunt atque regnabunt. \n quando enim fuerit definitum peccandum esse homini minus, \n ne alius peccet amplius, profecto et furtis nostris stupra \n cauebuntur aliena et incesta stupris et si qua inpietas uisa \n fuerit etiam peior incestis, incesta quoque facienda dicentur\n\n \n\n \n \n \n a nobis, si eo modo agi potuerit, ut illa inpietas non committatur \n ab aliis: et in singulis quibusque generibus peccatorum \n et furta pro furtis et stupra pro stupris et incesta pro \n incestis et sacrilegia pro sacrilegiis facienda putabuntur, nostra \n pro alienis, non solum minora pro maioribus, uerum etiam si \n ad ipsa summa et pessima ueniatur, pauciora pro pluribus, si \n se ita rerum uerset incursus, ut aliter alii non se abstineant \n a peccatis, nisi minus aliquanto, sed tamen peccantibus nobis, \n ita ut omnino ubi dixerit inimicus, qui habuerit huius modi \n potestatem: nisi tu sceleratus fueris, ego sceleratior, aut: nisi \n tu hoc scelus feceris, ego talia plura faciam, scelus nobis \n uideamur admittere, si uelimus ab scelere temperare. hoc \n sapere quid est nisi desipere uel potius insanire? a mea quippe \n iniquitate, non ab aliena siue in me siue in aliis perpetrata \n mihi est cauenda damnatio; anima enim, quae peccauerit, \n ipsa morietur. \n \n \n","21":"\n Si ergo peccare, ne grauius uel in nos uel in quoslibet \n alii peccent, procul dubio noli non debemus, considerandum est in \n eo, quod fecit Loth, utrum exemplum sit, quod imitari. an \n potius quod uitare debeamus. magis enim uidetur intuendum \n et notandum, cum tam horrendum malum ex inpietate ftagitiosissima flagitiosissima \n Sodomitarum suis inpenderet hospitibus, quod cuperet \n depellere nec ualeret, sic etiam iusti animum potuisse \n turbari, ut uellet facere, quod non humani timoris nebulosa \n tempestas, sed diuini iuris tranquilla serenitas, si consulatur \n a nobis, faciendum non esse clamabit et iubebit potius, ut \n sic nostra peccata caueamus, ne ullorum prorsus alienorum\n\n \n\n \n \n \n peccatorum timore peccemus. aliena quippe ille uir iustus \n timendo peccata, quae nisi consentientes inquinare non possunt, \n perturbatus non adtendit suum, quo uoluit subdere filias libidinibus \n inpiorum. haec quando in scripturis sanctis legimus, \n non ideo, quia facta credimus, etiam facienda credamus, ne \n uiolemus praecepta, dum passim sectamur exempla. an uero, \n quia iurauit Dauid se occisurum esse Nabal et clementia consideratiore \n non fecit, propterea illum imitandum esse dicemus, \n ut temere iuremus nos esse facturos, quod non esse faciendum \n postea uideamus? sed sicut illum timor, ut prostituere filias \n uellet, sic istum, ut temere iuraret, ira turbauit. denique si \n de ambolus interrogando, ut dicerent cur haec fecerint, fas \n nobis esset inquirere, posset ille respondere: timor et tremor \n uenerunt super me et contexerunt me tenebrae, \n posset etiam iste: turbatus est prae ira oculus \n meus, ut non miraremur uel illum in timoris tenebris uel \n istum oculo turbato non uidisse, quod uidendum fuit, ne \n facerent quod faciendum non fuit. \n \n \n","22":"\n Et sancto quidem Dauid iustius dici potuit, quod nec \n irasci debuerit, quamuis ingrato et reddenti mala pro bonis, \n sed etsi ut homini ira subrepsit, non utique tantum debuit \n praeualere, ut se facturum iuraret, quod aut saeuiendo faceret \n aut peierando non faceret; illi autem inter Sodomitarum\n\n \n\n \n \n \n libidinosas insanias constituto quia auderet dicere: etiamsi tui \n hospites in tua domo, quo eos intrare humanitate aiolentissima uiolentissima \n conpulisti, ab inpudicis apprehensi et oppressi muliebria patiantur, \n nihil timeas, nihil cures, non expauescas, non horrescas, \n non contremescas? quis haec uel illorum sceleratorum socius \n hospiti pio dicere auderet? sed plane rectissime diceretur: \n age quidquid potes, ne fiat, quod merito times, sed non te \n timor iste conpellat, ut facias, quod in se filiae tuae fieri si \n uoluerint, facient cum Sodomitis te auctore nequitiam; si \n autem noluerint, patientur a Sodomitis te auctore uiolentiam. \n noli facere magnum scelus tuum, dum maius horrescis alienum: \n quantumlibet enim distet inter tuum et alienum, hoc erit \n tuum, illud alienum. nisi forte pro defensione huius uiri in \n eas se q\\'Q.ispiam coartet angustias, ut dicat: quoniam accipere \n quam facere praestat iniuriam, hospites autem illi non erant \n utique facturi iniuriam, sed passuri, maluit uir iustus filias \n suas iniuriam pati quam hospites suos eo iure, quo filiarum \n dominus erat et nouerat non eas peccare, si id fieret, quia \n peccantes potius, quibus non consentirent, sine peccato proprio \n sustinerent. denique non se ipsae stuprandas quamuis pro \n masculis feminas pro illis hospitibus obtulerunt, ne reas \n faceret non perpessio libidinis alienae, sed suae consensio \n uoluntatis. nec pater earum hoc in se fieri permittebat, cum \n hoc facere conarentur, quibus hospites non prodebat, quamuis \n minus mali esset, quod in uno, quam si fieret in duobus, sed\n\n \n \n \n quantum poterat resistebat, ne ipsum quoque ullus proprius \n macularet assensus, quem libidinosua libidinosus furor etiamsi praeualuisset \n corporis uiribus, tamen non consentientem non maculasset \n alienus. in filiabus autem non peccantibus nec ipse peccabat, \n quia non eas peccare si opprimerentur inuitae, sed peccantes \n ferre faciebat: tamquam si ab inprobis ut sui serui caederentur \n offerret, ne hospites eius paterentur caedis iniuriam. de qua re \n non disputabo, quia longum est, utrum uel dominus iure suae \n potestatis recte sic utatur in seruo, ut seruum suum caedi \n faciat innocentem, ne amicus eius etiam ipse innocens in domo \n eius a uiolentis inprobis uapulet. sed certe Dauid nullo modo \n recte dicitur iurare debuisse se esse facturum, quod postea \n cerneret se facere non debere. unde constat, quod non omnia, \n quae a sanctis uel iustis uiris legimus facta, transferre debemus \n in mores, sed etiam hinc discere, quam late pateat et ad \n quos usque perueniat, quod apostolus ait: fratres, etsi \n praeoccupatus fuerit homo in aliquo delicto, uos \n qui spiritales estis, instruite huius modi in spiritu \n lenitatis, intendens te ipsum, ne et tu tempteris. \n praeoccupationes enim sunt istae, in quibus delinquitur, dum, \n quid faciendum sit, aut ad horam non uidetur aut et qui \n uiderit uincitur, ut scilicet fiat peccatum, cum uel latet ueritas \n uel conpellit infirmitas. \n \n \n","23":"\n In omnibus autem actibus nostris maxime etiam \n bonos turbant conpensatiua peccata, ita ut nec peccata existimentur, \n si habeant tales causas, propter quas fiant, et in\n\n \n\n \n\n \n\n \n \n \n quibus uideatur peccari potius, si non fiant. et praecipue de \n mendaciis hoc in hominum opinione praeualuit, ut peccata \n non putentur illa mendacia, quin immo et recte facta esse \n credantur, quando quisque pro eius cui falli expedit utilitate \n mentitur, aut ne aliis noceat, qui nociturus uidetur, nisi mendaciis \n euitetur. ad haec mendaciorum genera defendenda plnlima plurima \n de scripturis sanctis suffragari putantur exempla. non \n autem hoc est occultare ueritatem, quod est proferre mendacium. \n quamuis enim omnis qui mentitur nelit uelit celare quod \n uerum est, non tamen omnis, qui uult quod uerum est celare. \n mentitur. plerumque enim uera non mentiendo occulimus. sed \n tacendo. neque enim mentitus est dominus, ubi ait: multa \n habeo uobis dicere, sed non potestis illa portare \n modo. uera tacuit, non falsa locutus est, quibus ueris audiendis \n eos minus idoneos iudicauit. quodsi eis hoc ipsum non \n indicasset, id est non eos posse portare, quae dicere noluit. \n occultaret quidem nihilominus aliquid ueritatis, sed posse hoc \n recte fieri forsitan nesciremus aut non tanto firmaremur \n exemplo. unde qui asserunt esse aliquando mentiendum, non \n conuenienter commemorant Abraham hoc fecisse de Sarra, \n quam sororem suam dixit. non enim dixit: non est uxor mea, \n sed dixit: soror mea est, quod erat reuera tam propinqua \n genere, ut soror non mendaciter diceretur. quod et postea iam \n sibi ab illo qui abduxerat ea reddita confirmauit, respondens \n illi et dicens: et uere soror mea est de patre, non de\n\n \n\n \n \n \n matre, hoc est de paterno genere, non de raaterno materno aliquid \n ergo ueri tacuit, non falsi aliquid dixit, quando tacuit uxorem, \n dixit sororem. hoc et filius eius fecit Isaac; nam et ipsum \n nouimus propinquam suam coniugem fuisse sortitum. non est \n ergo mendacium, cum silendo absconditur uerum, sed cum \n loquendo promitur falsum. \n \n \n","24":"\n Iacob autem quod matre fecit auctore, ut patrem fallere \n uideretur, si diligenter et fideliter adtendatur, non est mendacium, \n sed mysterium. quae ai mendacia dixerimus, omnes \n etiam parabolae ac figurae significandarum quarumque rerum, \n quae non ad propnetatem proprietatem accipiendae sunt, sed in eis aliud \n ex alio est intellegendum, dicentur esse mendacia: quod absit \n omnino. nam qui hoc putat, tropicis etiam tam multis locutionibus \n omnibus potest hanc inportare calumniam, ita ut et \n ipsa quae appellatur metaphora, hoc est de re propria ad rem \n non propriam uerbi alicuius usurpata translatio, possit ista \n ratione mendacium nuncupari. cum enim dicimus \"fluctuare \n segetes, gemmare uites, floridam iuuentutem, niueam canitiem\", \n procul dubio fluctus, gemmas, florem, niuem quia in his \n rebus non inuenimus, in quas haec uerba aliunde transtulimus, \n ab istis mendacia putabuntur. et petra Christus et cor\n\n \n\n \n\n \n \n \n lapideum iudaeorum, item leo Christus et leo diabolus \n et innumerabilia talia dicentur esse mendacia. quid? quod haec \n tropica locutio usque ad eam peruenit, quae appellatur antiphrasis, \n ut dicatur abundare quod non est, dicatur dulce \n quod acidum est, lucus, quod non luceat, parcae, quod non \n parcant. unde illud est in scripturis sanctis: si non in \n faciem benedixerit tibi, quod diabolus ait domino de \n sancto Iob et intellegitur <maledixerit>. quo uerbo et Nabuthei \n fictum crimen a calumniantibus nominatum est. dictum est \n enim, quod benedixerit regi, hoc est maledixerit. hi omnes \n modi locutionum mendacia putabuntur, si locutio uel actio \n figurata in mendacio deputabitur. si autem non est mendacium, \n quando ad intellegentiam ueritatis aliud ex alio significantia \n referuntur, profecto non solum id quod fecit aut dixit \n Iacob patri, ut benediceretur, sed neque illud quod Ioseph \n uelut inludendis locutus est fratribus nec quod Dauid simulauit \n insaniam nec cetera huius modi mendacia iudicanda indicanda \n sunt, sed locutiones actionesque propheticae ad ea, quae uera \n sunt intellegenda, referendae. quae propterea figuratis uelut \n amictibus obteguntur, ut sensum pie quaerentis exerceant et\n\n \n\n \n \n \n ne nuda ac prompta uilescant. quamuis quae aliis locis aperte \n ac manifeste dicta didicimus, cum ea ipsa de abditis eruuntur, \n quodam modo in nostra cognitione renouantur et renouata \n dulcescunt. nec inuidentur discentibus, quod his modis obscurantur, \n sed commendantur magis, ut quasi subtracta desiderentur \n ardentius et inueniantur desiderata iucundius. tamen \n uera, non falsa dicuntur, quoniam uera, non falsa significantur \n seu uerbo seu facto. quae significantur enim, utique ipsa \n dicuntur. putantur autem mendacia, quoniam non ea quae \n uera significantur, dicta intelleguntur, sed ea, quae falsa sunt, \n dicta esse creduntur. hoc ut exemplis fiat planius, id ipsum, \n quod Iacob fecit, adtende. haedinis certe pellibus membra \n contexit. si causam proximam requiramus, mentitum \n putabimus; hoc enim fecit, ut putaretur esse qui non erat; \n si autem hoc factum ad illud propter quod significandum \n reuera factum est referatur, per haedinas pelles peccata, per \n eum uero, qui eis se operuit, ille significatus est, qui non \n sua, sed aliena peccata portauit. uerax ergo significatio nullo. \n modo mendacium recte dici potest. ut autem in facto, ita et in \n uerbo. nam cum ei pater dixisset: qui es tu, fili? ille \n respondit: ego Esau primogenitus tuus. hoc si referatur\n\n \n\n \n \n \n ad duos illos geminos, mendacium uidebitur; si autem ad \n illud, propter quod significandum ista gesta, dicta, conscripta \n sunt, ille est hic intellegendus in corpore suo, quod est eius \n ecclesia, qui de hac re loquens ait: cum uideritis Abraham \n et Isaac et Iacob et omnes prophetas in regno \n dei, uos autem expelli foras. et uenient ab oriente \n et occidente et aquilone et austro, et accumbent \n in regno dei. et ecce sunt nouissimi qui erant \n primi, et sunt primi qui erant nouissimi. sic enim \n quodam modo minor maioris primatum frater abstulit atque \n in se transtulit fratris. cum igitur tam uera tamque signiScentur significentur \n ueraciter, quid hic debet putari factum dictumue mendaciter? \n cum enim quae significantur, non utique non sunt \n in ueritate, sed sunt seu praeterita seu praesentia sen seu futura, \n procul dubio uera significatio est nullumque mendacium. sed \n nimis longum est in hac significatione prophetica enucleate \n cuncta rimari, in quibus palmam ueritas habet, quia ut signi- \n Scando praenuntiata sunt, ita consequendo claruerunt. \n \n \n","25":"\n Neque id isto sermone suscepi, quod ad te magis \n pertinet, qui Priscillianistarum latebras aperuisti, quantum ad \n eorum adtinet dogmata falsa atque peruersa, ne ita inuestigata \n uideantur, quasi docenda fuerint et non redarguenda. magis \n ergo fac, ut expugnata iaceant, quae fecisti ut prodita pateant, \n ne, dum uolumus ad indaginem hominum fallacium peruenire, \n ipsas falsitates sinamus tamquam insuperabiles permanere,\n\n \n\n \n \n \n cum potius debeamus et in latentium cordibus destruere \n falsitates quam parcendo falsitatibus inuenire fallaces. porro \n inter illa dogmata eorum, quae subuertenda sunt, etiam hoc \n est utique quod dogmatizant, ad occultandam religionem religiosos \n debere mentiri, in tantum ut non solum de aliis rebus \n ad doctrinam religionis non pertinentibus, sed de ipsa quoque \n religione mentiendum sit, ne patescat alienis, ut uidelicet \n negandus sit Christus, quo possit inter inimicos suos latere \n christianus Christianus . etiam hoc, obsecro te, dogma inpium nefariumque \n subuerte , propter quod astruendum argumentantes de scripturis \n colligunt testimonia, quibus uideantur non solum ignoscenda \n uel toleranda, uerum et honoranda mendacia. ad te igitur pertinet, \n sectam detestabilem cum refellis, sic accipienda monstrare \n ista testimonia scripturarum, ut uel doceas non esse quae \n putantur esse mendacia, si eo modo intellegantur, quo intellegenda \n sunt, uel imitanda non esse etiam quae manifestum est \n esse mendacia, uel certe ad extremum de his saltem rebus, quae \n ad doctrinam religionis pertinent, nullo modo esse mentiendum. \n sic enim uere funditus euertuntur, dum euertitur, ubi delitiscunt: \n ut eo ipso minime sectandi et maxime cauendi iudicentur, \n quo se ad occultandam haeresim suam profitentur esse \n mendaces. hoc in eis est primitus expugnandum, hoc eorum \n uelut idoneum munimentum ueritatis ictibus feriendum atque \n deiciendum. nec eis quam non habebant, alia latebra, quo\n\n \n \n \n confugiant, est praebenda, ut, si forte ab his produntur, quos \n conati fuerint seducere nec potuerint, dicant: temptare illos \n uoluimus, quoniam nos prudentes catholici docuerunt ad inueniendos \n haereticos id esse faciendum. sed aliquanto commendatius \n oportet ut dicam, cur ista mihi uideatur tripertita ratio \n disputandi aduersus eos, qui patronas mendaciis suis scripturas \n uolunt adhibere diuinas: ut prius ostendamus nonnulla, \n quae ibi putantur esse mendacia, non esse quod putantur, si \n recte intellegantur; deinde, si qua ibi mendacia manifesta \n sunt, imitanda non esse; tertio contra omnes omnium opiniones, \n quibus uidetur ad uiri boni officium pertinere aliquando \n mentiri, omni modo tenendum in doctrina religionis nullo \n modo esse mentiendum. haec enim tria tibi exequenda paulo \n ante commendaui et quodam modo iniunxi. \n \n \n","26":"\n Ad ostendenda ergo quaedam, quae putantur in \n scripturis esse mendacia, non ea esse quod putantur, si recte \n intellegantur, non tibi parum aduersus istos ualere uideatur, \n quod non de apostolicis, sed de propheticis litteris inueniunt \n uelut exempla mentiendi. illa quippe omnia, quae nominatim \n commemorant, ubi sit quisque mentitus, in eis libris leguntur, \n in quibus non solum dicta, aerum uerum etiam facta multa \n figurata conscripta sunt, quia et figurate gesta sunt. in figuris \n autem quod uelut mendacium dicitur, bene intellectum uerum\n\n \n \n \n inuenitur. apostoli uero in epistulis suis aliter locuti sunt \n aliterque conscripti actus apostolorum iam uidelicet reuelato \n testamento nouo, quod illis figuris propheticis uelabatur. dentque denique \n in tot epistulis apostolicis atque in ipso tam grandi libro, \n in quo actus eorum canonica ueritate narrantur, non inuenitur \n talis aliquis mentiens, ut de illo ab istis ad mentiendi licentiam \n proponatur exemplum, quandoquidem illa Petri et Bamabae Barnabae \n simulatio, qua gentes iudaizare cogebant, merito reprehensa \n atque correcta est, et ne tunc noceret et ne posteris ad imitandum \n ualeret. cum enim uidisset apostolus Paulus, quia \n non recte ingrediuntur ad ueritatem euangelii, \n dixit Petro coram omnibus: si tu, cum sis iudaeus, \n gentiliter et non iudaice uiuis, quomodo gentes \n cogis iudaizare? id autem quod ipse fecit, ut quasdam \n obseruationes legitimas iudaica consuetudine retinendo et \n agendo non se inimicum legi prophetisque monstraret, absit, \n ut mendaciter eum fecisse credamus. de hac quippe re satis \n est eius nota sententia, qua fuerat constitutum nec iudaeos, \n qui tunc in Christum credebant, prohibendos esse a paternis \n traditionibus nec ad eas gentiles, cum christiani \n fierent, esse cogendos, ut iUa sacramenta, quae diuinitus praecepta \n esse constaret, non tamquam sacrilegia fugerentur \n nec tamen putarentur sic necessaria iam nouo testamento \n reuelato, tamquam sine his quicumque conuerterentur ad \n deum salui esse non possent. erant enim qui hoc putabant\n\n \n\n \n \n \n atque praedicabant, quamuis iam recepto Christi euangelio. \n et eis simulate consenserant Petrus et Barnabus Barnabas ideoque \n cogebant gentes iudaizare. id erat enim cogere, sic ea necessana necessaria \n praedicare, tamquam et recepto euangelio nulla sine illis \n salus esset in Christo. hoc en-or quorundam putabat, hoc \n timor Petri simulabat, hoc libertas Pauli redarguebat. quod \n ergo ait: omnibus omnia factus sum, ut omnes lucri \n facerem, conpatiendo id fecit, non mentiendo. fit enim quisque \n tamquam ille, cui uult subuenire, quando tanta misericordia \n subuenit, quanta sibi subueniri uellet, si esset ipse in eadem \n miseria constitutus. itaque fit tamquam ille, non quia fallit \n illum, sed quia se cogitat sicut illum. unde illud est eius \n apostoli, quod iam supra commemoraui: fratres, si praeoccupatus \n fuerit homo in aliquo delicto, uos qui \n spiritales estis, instruite huius modi in spiritu \n mansuetudinis, intendens te ipsum, ne et tn tu tempteris. \n nam si propterea quia dixit: factus sum iudaeia iudaeis \n tamquam iudaeus et his qui sub lege erant tamquam \n sub lege. ideo putandus est mendaciter suscepisse \n legis ueteris sacramenta, debuit et gentium idololatriam eodem \n modo mentiendo suscipere, quia dixit etiam his, qui sine \n lege erant, tamquam sine lege se factum, ut eos lucri \n faceret: quod utique non fecit. non enim alicubi sacrificauit\n\n \n\n \n \n \n idolis aut adorauit illa figmenta, ac non potius libere tamquam \n martyr Christi detestanda et uitanda monstrauit. de \n nullis igitur apostolicis actibus siue sermonibus isti proferunt \n imitanda exempla mentiendi. de propheticis ergo factis seu \n dictis ideo sibi uidentur habere, quod proferant, quia figuras \n praenuntiatiuas putant esse mendacia, eo quod mendaciis sunt \n aliquaudo aliquando similia. sed cum referuntur ad eas res, propter \n quas significandas ita facta uel dicta sunt, reperiuntur significationes \n esse ueraces, ac per hoc nullo modo esse mendacia. \n mendacium est quippe falsa significatio cum uoluntate fallendi. \n non est autem falsa significatio, ubi, etsi aliud ex \n alio significatur, uerum est tamen quod significatur, si recte \n intellegatur. \n \n \n","27":"\n Sunt quaedam eius modi etiam saluatoris in \n euangelio, quia et ipse dominus prophetarum propheta esse \n dignatus est. talia sunt illa, ubi de muliere, quae fluxum \n sanguinis patiebatur, ait: quis me tetigit? et de Lazaro: \n ubi posuistis eum? sic quippe interrogauit quasi nesciens \n quod utique sciebat. ac per hoc nescire se fingit finxit , ut aliquid \n aliud illa uelut ignorantia sua significaret. quae significatio \n quoniam uerax erat, mendacium profecto non erat. eos namque \n significabant siue illa fluxum sanguinis patiens sine siue ille \n mortuus quadriduanus, quos etiam qui cuucta cuncta sciebat quodam \n modo nesciebat. nam et illa typum gerebat plebis gentium, \n unde praemissa fuerat prophetia: populus, quem non\n\n \n\n \n \n \n cognoui, seruiuit mihi, et Lazarus remotus a uiuentibus \n tamquam ibi iacebat per significatiuam similitudinem, ubi ille, \n cuius uox est: proiectus sum a facie oculorum tuorum. \n et ideo, tamquam nesciretur a Christo et illa, quae \n fuerit, et iste, ubi positus fuerit, uerbis interrogantis est \n figuratum et omne uitatum ueraci significatione mendacium. \n \n \n","28":"\n Hinc est etiam illud, quod commemorasti eos dicere \n \\'dominum Iesum, posteaquam resurrexit, ambulasse in itinere \n cum duobus discipulis, et propinquantibus eis castello, quo \n ibant, illum longius se ire finxisse\\', ubi euangelista dicens: \n ipse autem se finxit longius ire, etiam ipsum uerbum \n posuit, quo mendaces nimium delectantur, ut inpune mentiantur: \n quasi mendacium sit omne quod fingitur, cum ueraciter aliud \n ex alio significandi causa tam multa fingantur. si ergo nihil \n aliud significasset Iesus in eo, quod longius ire se finxit, merito \n iudicaretur esse mendacium. porro autem si bene intellogatur intellegatur \n et ad id, quod uoluit significare, referatur, inuenitur esse \n mysterium. alioquin erunt cuncta mendacia, quae propter \n quandam rerum significandarum similitudinem, cum gesta non \n sint, tamquam gesta narrantur. unde est illa de duobus unius \n hominis filiis, maiore, qui mansit apud patrem suum, et \n minore, qui longe peregrinatus est, tam prolixa narratio. in \n quo genere fingendi humana etiam dicta uel facta inrationalibus \n animantibus et rebus sensu carentibus homines\n\n \n\n \n \n \n addiderunt, ut eius modi fictis narrationibus, sed ueracibus significationibus \n quod uellent commendatius intimarent. nec apud \n auctores tantum saecularium litterarum, ut apud Horatium, \n mus loquitur muri et mustela uulpeculae, ut per narrationem \n fictam ad id, quod agitur, uerax significatio referatur: unde et \n Aesopi tales fabulas ad eum finem relatas nullus tam ineruditus \n fuit, qui putaret appellanda mendacia. sed in litteris \n quoque sacris, sicut in libro Iudicum, ligna sibi regem requirunt \n et loquuntur ad oleam et ad ficum et ad uitem et ad \n rubum. quod totum utique fingitur, ut ad rem, quae intenditur, \n ficta quidem narratione, non mendaci tamen, sed ueraci \n significatione ueniatur. haec dixi propter id, quod scriptum \n est de Iesu: et ipse se finxit longius ire, ne quisquam \n ex hoc uerbo, sicut Priscillianistae, licitum uolens habere \n mendacium insuper etiam Christum contendat fuisse mentitum. \n quisquis autem uult intellegere illud fingendo quid praefigurauerit, \n adtendat, quid agendo perfecerit. longius namque postea \n profectus super omnes caelos non tamen deseruit discipulos \n suos. propter hoc significandum futurum diuinitus factum \n ad praesens illud est humanitus fictum. et ideo significatio \n uerax in illa est fictione praemissa, quia in hac profectione\n\n \n\n \n \n \n illius est significationis ueritas subsecuta. ille igitur contendat \n Christum mentitum esse fingendo, qui negat eum quod significauit \n inpleuisse faciendo. \n \n \n","29":"\n Quia ergo non inueniunt mendaces haeretici in \n testamenti noui litteris imitanda exempla mendacii, copiosissimos \n se esse existimant in hac disputatione, qua opinantur \n esse mentiendum, cum de ueteribus propheticis libris, quia \n non ibi apparet nisi intellegentibus paucis quo referantur \n significatiua dicta et facta ueracia, multa sibi uidentur inuenire \n ac proferre mendacia. sed habere cupientes quibus se \n tueantur uelut imitanda exempla fallendi, se ipsos fallunt, et \n mentitur eorum iniquitas sibi. illae autem personae, quas \n credendum ibi non est prophetare uoluisse, si quid faciendo \n uel dicendo finxerunt uoluntate fallendi, quamuis ex ipsis \n quoque factis earum sine dictis aliquid propheticum possit \n exsculpi, per illius omnipotentiam praeseminatum atque dispositum, \n qui bene uti nouit etiam malis hominum, tamen, \n quantum ad ipsas adtinet, sine dubitatione mentitae sunt. \n sed non ideo debent imitanda existimari, quia in eis reperiuntur \n libris, qui sancti et diuini merito nominantur. habent \n enim conscripta et mala hominum et bona, illa uitanda, ista \n sectanda, et quaedam ita posita, ut de illis etiam sit prolata \n sententia, quaedam uero tacito ibi iudicio nobis iudicanda \n permissa, quoniam non solum nos nutriri manifestis, uerum \n et exerceri oportebat obscuris. \n \n \n \n","30":"\n Cur autem isti hnitandam imitandam sibi Thamar existimant\n\n \n\n \n \n \n mentientem et imitandum ludam non existimant fornicantem? ibi \n enim utrumque legerunt: et nihil horum scriptura illa siue \n culpauit siue laudauit, sed tantummodo utrumque narrauit et \n iudicandum nobis utrumque dimisit; sed mirum, si aliquid \n horum imitandum inpune permisit. quod enim Thamar non \n meretricandi libidine, sed concipiendi uoluntate mentita sit, \n nouimus. uerum et fomicatio , etiamsi Iudae talis non fuit. \n potest esse cuiuspiam, qua faciat, ut homo liberetur, sicut \n illius mendacium fuit, ut homo conciperetur. numquid propterea \n etiam fornicandum est, si propter illud putatur fuisse \n mentiendum? non de solo itaque mendacio, sed de omnibus \n operibus hominum, in quibus existunt uelut conpensatiua \n peccata, considerandum est, quam sententiam proferre debeamus, \n ne aperiamus aditum non tantum paruis quibusque \n peccatis. uerum etiam sceleribus cunctis, nullumque remaneat \n facinus, flagitium, sacrilegium, in quo causa non possit existere, \n qua recte uideatur esse faciendum, uniuersamque uitae probitatem \n opinio ista subuertat. \n \n \n","31":"\n Nihil autem iudicandus est dicere, qui dicit aliqua \n iusta esse mendacia, nisi aliqua iusta esse peccata ac per hoc \n aliqua iusta esse, quae iniusta sunt: quo quid absurdius dici \n potest? unde enim est peccatum, nisi quia iustitiae contrarium \n est? dicantur ergo alia magna, alia parua esse peccata, quia \n uerum est nec auscultandum Stoicis, qui omnia paria esse contendunt; \n dicere autem quaedam iniusta, quaedam iusta esse\n\n \n\n \n \n \n peccata, quid est aliud quam dicere quasdam esse iniustas, quas \n dam iustas iniquitates? cum dicat apostolus Johannes Iohannes : omnis. \n qui facit peccatum, iniquitatem facit; peccatum \n iniquitas est. non igitur potest iustum esse peccatum, nisi \n cum peccati nomen in alia re ponimus, in qua quisque non \n peccat, sed aut facit aliquid aut patitur pro peccato. nam et \n sacrificia pro peccatis peccata appellata sunt et poenae peccatorum \n dicuntur aliquando peccata. haec plane possunt intellegi \n iusta peccata, cum iusta dicuntur sacrificia uel iusta supplicia. \n ea uero, quae contra legem dei fiunt, iusta esse non possunt. \n dictum est autem deo: lex tua ueritas, ac per hoc quod \n est contra ueritatem, iustum esse non potest. quis autem \n dubitet contra ueritatem esse omne mendacium? nullum igitur \n iustum potest esse mendacium. item cui non clareat ex ueritate \n esse omne, quod iustum est? clamat autem Iohannes: \n omne mendacium non est ex ueritate. omne ergo \n mendacium non est iustum. quapropter quando nobis de \n scripturis sanctis mentiendi proponuntur exempla, aut mendacia \n non sunt, sed putantur esse, dum non intelleguntur, \n aut, si mendacia sunt, imitanda non sunt, quia iusta esse \n non possunt. \n \n \n","32":"\n Sed quod scriptum est bene deum fecisse cum hebraeis\n\n \n\n \n \n \n obstetricibus et cum Raab Hiericuntina meretrice, non ideo \n factum est, quia mentitae sunt, sed quia in homines dei \n misericordes fuerunt. non est itaque in eis remunerata fallacia, \n sed beniuolentia, benignitas mentis, non iniquitas mentientis. \n sicut enim mirum absurdumque non esset, si alio prius tempore \n commissa ab eis aliqua opera mala deus propter posteriora \n bona uellet ignoscere, ita mirandum non est, quod uno \n tempore in una causa deus utrumque conspiciens, id est \n factum misericorditer factumque fallaciter, et bonum remunerauit \n et propter hoc bonum malum illud ignouit. si enim \n peccata, quae propter carnis concupiscentiam, non propter \n misericordiam fiunt, propter posteriora opera misericordiae \n dimittuntur, cur non merito misericordiae dimittuntur, quae \n propter ipsam misericordiam committuntur? grauius est enim \n peccatum, quod animo nocentis quam quod animo subuenientis \n efficitur. ac per hoc si illud deletur opere misericordiae \n postea subsequente, cur hoc, quod est leuius, non \n deletur ipsa hominis misericordia et praecedente, ut peccet, \n et comitante, cum peccat? ita quidem uideri potest. uerumtamen \n aliud est dicere: peccare quidem non debui, sed opera \n misericordiae faciam, quibus deleam, quod ante peccaui, et \n aliud est dicere: peccare debeo, quia non possum aliter \n misereri, aliud est, inquam, dicere: quia iam peccauimus.\n\n \n\n \n\n \n\n \n \n \n benefaciamus, et aliud est dicere: peccemus, ut benefaciamus. \n ibi dicitur: faciamus bona, quia fecimus mala, hic autem: \n faciamus mala, ut ueniant bona. ac per hoc ibi exhaurienda \n est sentina peccati, hic cauenda est doctrina peccandi. \n \n \n \n \n","33":"\n Restat itaque, ut intellegamus illis mulieribus, uel in \n Aegypto uel in Iericho, pro humanitate et misericordia redditam \n fuisse mercedem utique temporalem, quae quidem \n et ipsa aeternum aliquid etiam illis nescientibus prophetica \n significatione figuraret. utrum autem sit aliquando uel \n pro cuiusquam salute mentiendum, cum quaestio sit, in \n qua dissoluenda etiam doctissimi fatigantur, ualde illarum \n mnliercularum muliercularum in illis populis constitutamm et illis moribus \n adsuetarum excedebat modum. itaque hanc earum ignorantiam, \n sicut aliarum rerum, quas pariter nesciebant, sed sciendae \n sunt a filiis non huius saeculi, sed futuri, dei patientia \n sustinebat, qui tamen eis pro humana benignitate, quam \n famulis eius inpenderant, quamuis caeleste aliquid significantia \n praemia terrena reddebat. et Raab quidem ex Iericho \n liberata in dei populum transitum fecit, ubi proficiens posset \n ad aeterna et inmortalia munera peruenire, quae nullo sunt \n quaerenda mendacio. \n \n Tunc tamen, quando illud opus bonum et pro suae \n uitae condicione laudabile Israhelitis exploratoribus praestitit, \n nondum erat talis, ut ab ea exigeretur: sit in ore uestro\n\n \n\n \n \n \n est est, non non. obstetrices autem illae quamuis Hebraeae \n si secundum carnem tantummodo sapuerunt, quid aut \n quantum est quod eis profuit remuneratio temporalis, quia \n fecerunt sibi domos, nisi proficiendo pertinuerunt ad eam \n domum, de qua deo cantatur: beati, qui habitant in \n domo tua; in saecula saeculorum laudabunt te? \n multum autem fatendum est propinquare iustitiae et quamuis \n re ipsa nondum, iam tamen spe atque indole animum esse \n laudandum, qui numquam nisi hac intentione mentitur, qua \n uult prodesse alicui, nocere autem nemini. sed nos cum quaerimus, \n sitne boni hominis aliquando mentiri, non de homine \n quaerimus adhuc ad Aegyptum uel ad Iericho uel ad Babyloniam \n pertinente uel adhuc ad ipsam Hierusalem terrenam, \n quae seruit cum filiis suis, sed de ciue illius ciuitatis, \n quae sursum est libera mater nostra aeterna in caelis. et \n respondetur quaerentibus nobis: omne mendacium non \n est ex ueritate. filii autem illius ciuitatis filii sunt utique \n ueritatis; eius ciuitatis filii sunt, de quibus scriptum est in \n ore eorum non inuentum esse mendacium; eius ciuitatis \n est filius, de quo item scriptum est: uerbum suscipiens \n filius a perditione longe aberit; exc.ipiens \n autem excepit illud sibi, et nihil falsi ex eius \n ore procedit. his filiis supernae Hierusalem et sauctae sanctae \n\n \n\n \n\n \n \n \n ciuitatis aeternae si quando ut hominibus obrepit qualecumque \n mendacium, poscunt humiliter ueniam, non inde quaerunt \n insuper gloriam. \n \n \n","34":"\n Sed dicet aliquis: ergone obstetrices illae atque \n Raab melius fecissent, si nullam misericordiam praestitissent \n nolendo mentiri? immo uero illae mulieres Hebraeae, si essent \n tales, de qualibus quaerimus, utrum sit eis aliquando mentiendum, \n nec aliquid falsi dicerent et foeda ministeria de \n paruulis occidendis liberrime recusarent. sed, inquies, ipsae \n morerentur. at uide, quid sequatur. morerentur enim caelestis \n habitationis incomparabiliter ampliore mercede, quam domus \n illae quas sibi fecerunt in terra esse potuerunt; morerentur \n futurae in aeterna felicitate, mortem perpessae pro innocentissima \n ueritate. quid illa in Iericho? numquid hoc posset? \n nonne si quaerentes ciues mentiendo non falleret, uerum \n dicendo latentes hospites proderet? an posset interrogantibus \n dicere: scio ubi sint, sed deum timeo, non eos prodo? posset \n hoc quidem dicere, si iam esset uera Israhelitis, in qua \n dolus non esset: quod futura erat per misericordiam dei \n transiens ad ciuitatem dei. uerum illi hoc audito, inquies, illam \n perimerent, domum scrutarentur. sed numquid consequens \n erat, ut illos etiam quos diligenter occultauerat inuenirent? \n prospexerat enim cautissima mulier et ibi eos posuerat, ubi \n latere potuissent, etiamsi ei mentienti creditum non fuisset. \n ita et illa, si tamen a suis ciuibus esset occisa pro\n\n \n\n \n \n \n misericordiae opere, uitam istam faeneam pretiosain pretiosa conspectu \n domini morte finisset, et erga illos eius beneficium inane \n non fuisset. sed, inquies, quid? si et ad illum locum, ubi \n eos occultauerat, hi, a quibus quaerebantur, perscrutando \n omnia perueniasent peruenissent ? isto modo dici potest: quid? si mulieri \n uilissimae atque turpissimae non solum mentienti, uerum \n etiam peieranti credere noluissent? nempe etiam sic consecutura \n fuerant, quae timendo mentita est. et ubi ponimus uoluntatem \n ac potestatem dei? an forte non poterat et illam nec \n ciuibus suis mentientem nec homines dei prodentem et illos \n suos ab omni pernicie custodire? a quo enim et post mulieris \n mendacium custoditi sunt, ab eo potuerunt, etsi illa mentita \n non esset, utique custodiri. nisi forte obliti sumus hoc fuisse \n in Sodomis factum, ubi masculi in masculos nefanda libidine \n accensi nec ostium domus, in qua erant quos quaerebant, \n inuenire potuerunt, quando uir iustus in causa omnino simillima \n pro suis hospitibus mentiri noluit, quos esse angelos \n nesciebat et uim morte peiorem ne paterentur timebat. et \n certe poterat talia respondere quaerentibus, qualia in Iericho \n mulier illa respondit. nam prorsus similiter et illi interrogando \n quaesierunt. sed homo iustus noluit pro corporibus hospitum \n animam suam suo mendacio maculari, pro quibus uoluit\n\n \n\n \n \n \n corpora filiarum alienae libidinis iniquitate uim perpeti. faciat \n ergo homo etiam pro temporali hominum salute quod potest: \n cum autem ad hunc articulum uentum fuerit, ut tali saluti \n consulere nisi peccando non possit, iam se existimet non \n habere quid faciat, quando id reliquum esse perspexerit quod \n non recte faciat. proinde Raab in Jericho Iericho , quia peregrinos \n homines dei suscepit hospitio, quia in eorum susceptione \n periclitata est, quia in eorum deum credidit, quia diligenter \n eos ubi potuit occultauit, quia per aliam uiam remeandi consilium \n fidelissimum dedit, etiam supernae Hierusalem ciuibus \n imitanda laudetur. quod autem mentita est, etiamsi aliquid \n ibi propheticum intellegenter exponitur, non tamen imitandum \n sapienter proponitur, quamuis deus illa bona memorabiliter \n honorauerit, hoc malum clementer ignouerit. \n \n \n","35":"\n Quae cum ita sint, quoniam nimis longum est omnia \n pertractare, quae in illa Libra Dictinii sunt posita uelut imitanda \n exempla mentiendi, ad hanc regulam mihi uidentur non \n solum ista, uerum etiam si qua sunt talia redigenda, ut aut \n quod creditur, ostendatur non esse mendacium \u2014 siue nbi ubi \n tacetur uerum nec dicitur falsum; siue ubi significatio uerax \n aliud ex alio uult intellegi, quod genus figuratorum uel dictorum \n uel factorum abundat in propheticis litteris \u2014 aut quae \n conuincuntur esse mendacia, non esse imitanda monstrentur\n\n \n \n \n et si qua nobis ut alia peccata subrepserint, non eis tribuendam \n iustitiam, sed ueniam postulandam. hoc quidem mihi \n uidetur; et ad istam sententiam me superius disputata conpellunt. \n \n \n","36":"\n Verum quia homines sumus et inter homines \n uiuimus \u2014 fateorque me nondum esse in eorum numero, \n quos conpensatiua peccata non turbant \u2014 saepe me in rebus \n humanis uincit sensus humanus nec resistere ualeo, cum \n mihi dicitur: ecce graui morbo periclitatur aegrotus, cuius \n iam uires ferre non possint, si ei mortuus unicus et carissimus \n filius nuntietur. a te quaerit an uiuat, quem uitam \n finisse tu nosti. quid respondebis, quando quidquid aliud \n dixeris praeter unum de tribus: aut mortuus est aut uiuit \n aut nescio, nihil aliud credit ille quam mortuum, quod te \n intellegit timere dicere et nolle mentiri? tantundem ualet, \n etiamsi omni modo tacueris. ex illis autem tribus duo falsa \n sunt \\'uiuit* et \\' neseio * nec abs te dici possunt nisi mentiendo. \n illud autem unum uerum, id est mortuum esse, si dixeris et \n perturbati hominis mors fuerit subsecuta, abs te occisus esse \n clamabitur. et quis ferat homines exaggerantes quantum sit \n mali salubre mendacium deuitari et homicidam diligi ueritatem? \n moueor his oppositis uehementer, sed mirum, si etiam \n sapienter. cum enim proposuero ante qualescumque oculos \n cordis mei intellegibilem illius pulchritudinem, de cuius falsi \n nihil ore procedit, quamuis ubi radians magis magisque \n clarescit ueritas, ibi palpitans mea reuerberatur infirmitas, \n tamen sic amore tanti decoris accendor, ut cuncta quae inde\n\n \n \n \n me reuocant humana contemnam. sed multum est, ut iste in \n tantum perseueret affectus, ne in temptatione desit effectus. \n nec me mouet contemplantem luminosum bonum, in quo \n mendacii tenebrae nullae sunt, quod nobis mentiri nolentibus \n et hominibus uero audito morientibus homicida dicitur neritas ueritas . \n numquid enim, si stuprum expetat inpudica et te non consentiente \n saeuo. amore perturbata moriatur, homicida erit et \n castitas? an uero, quia legimus: Christi bonus odor \n sumus in omni loco, et in his qui salui fiunt et in \n his qui pereunt, aliis quidem odor uitae in uitam, \n aliis autem odor mortis in mortem. etiam odorem \n Christi pronuntiabimus homicidam? sed quia homines sumus \n et nos in huius modi quaestionibus et contradictionibus plerumque \n superat aut fatigat sensus humanus, ideo mox et ille \n subiecit: et ad haec quis idoneus? \n \n \n \n","37":"\n Huc accedit \u2014 ubi miserabilius eiulandum est \u2014 quod \n si concesserimus pro salute illius aegri de uita filii eius fuisse \n mentiendum, ita paulatim minutatimque subcrescit hoc malam malum \n et breuibus accessibus ad tantum aceruum mendaciorum sceleratorum \n sensim subintrando perducitur, ut numquam possit \n penitus inueniri, ubi tantae pesti per minima additamenta in \n inmensum conualescenti possit obsisti. unde prouidentissime \n scriptum est: qui modica spernit, paulatim decidit\n\n \n\n \n \n \n quid? quod uitae huius tales amatores, ut eam non dubitent \n praeponere ueritati, ne homo moriatur, immo ut homo quandoque \n moriturus aliquanto serius moriatur, non tantum mentiri, \n sed etiam peierare nos uolunt? ut uidelicet, ne aliquanto \n citius transeat uana salus hominis, nomen domini dei nostri \n accipiamus in uanum. et sunt in eis docti, qui etiam regulas \n figant finesque constituant, quando debeat, quando non debeat \n peierari. Q ubi estis, fontes lacrimarum? et quid faciemus? quo \n ibimus? ubi nos occultabimus ab ira ueritatis, si non solum \n neglegimus cauere mendacia, sed audemus insuper docere \n periuria? uiderint enim assertores defensoresque mendacii, \n quale genus uel qualia genera mentiendi eos iustificare delectet: \n saltem in dei cultu concedant non esse mentiendum; \n saltem sese a periuriis blasphemiisque contineant; saltem ubi \n dei nomen, ubi deus testis, ubi dei sacramentum interponitur, \n ubi de diuina religione sermo promitur siue conseritur, nemo \n mentiatur, nemo laudet, nemo doceat et praecipiat, nemo \n iustum dicat esse mendacium; de ceteris mendaciorum generibus \n eligat sibi, quod putat esse mitissimum atque innocentissimum \n mentiendi genus, cui placet esse mentiendum. hoc \n scio, quod etiam qui docet oportere mentiri, uerum docere \n se uult uideri. nam si falsum est quod docet, quis falsae \n uelit studere doctrinae, ubi et fallit docens et fallitur discens?\n\n \n \n \n si autem, ut aliquem possit inuenire discipulum, docere se \n asserit uerum, cum doceat esse mentiendum, quomodo erit \n illud ex ueritate mendacium Iohanne apostolo reclamante: \n omne mendacium non est ex ueritate? non est igitur \n uerum aliquando esse mentiendum; et quod non est uerum, \n nemini est omnino suadendum. \n \n \n","38":"\n Sed agit partes suas infirmitas et causam uincibilem \n fauentibus turbis se habere proclamat, ubi contradicit \n et dicit: quomodo apud homines, qui procul dubio, si fallantur, \n auertuntur a pernicie uel aliena uel sua, periclitantibus \n subuenitur hominibus, si nos humanus ad mentiendum non \n inclinet affectus? si patienter me audiat turba mortalitatis, \n turba infirmitatis, respondebo aliquid pro negotio ueritatis. \n certe pia, uera, sancta castitas nonnisi ex ueritate est: et \n quisquis aduersus eam facit, profecto aduersus ueritatem \n facit. cur ergo et, si non possit aliter periclitantibus subueniri, \n non committo stuprum, quod ideo. est contrarium \n ueritati, quia contrarium est castitati, et ut periclitantibus \n subueniatur, loquor mendacium, quod ipsi apertissime est \n contrarium ueritati? quid nos tantum promeruit castitas et \n offendit ueritas? cum omnis ex ueritate sit castitas et sit \n non corporis, sed mentis castitas ueritas atque in mente \n habitet etiam corporis castitas. postremo, quod et paulo \n ante dixi et iterum dico, quisquis mihi pro persuadendo\n\n \n\n \n \n \n et defendendo ullo mendacio contradicit, quid dicit, si uerum \n non dicit? si autem propterea est audiendus, quoniam uerum \n dicit, quomodo me uult facere uerum dicendo mendacem? \n quomodo mendacium patronam sibi adhibet ueritatem? an \n aduersario suo uincit, ut a se ipsa uincatur? quis hanc absurditatem \n ferat? nullo modo igitur dixerimus eos, qui asserunt \n aliquando esse mentiendum, id asserendo esse ueraces, \n ne, quod est absurdissimum et stultissimum credere, ueritas \n nos doceat esse mendaces. quale est enim, ut esse adulterandum \n nemo discat a castitate, deum offendendum nemo discat \n a pietate, cuiquam nocendum nemo discat a benignitate et \n esse mentiendum discamus a ueritate? porro si hoc non docet \n ueritas, non est uerum; si non est uerum, non est discendum; \n si non est discendum, numquam est igitur mentiendum. \n \n \n\n","39":"\n Sed perfectorum est, ait aliquis, solidus cibus. \n multa enim secundum ueniam relaxantur infirmitati, quamuis \n sincerissimae nequaquam placeant ueritati. dicat hoc quisquis \n non metuit, quae consequentia metuenda sunt, si fuerint \n aliquo modo aliqua permissa mendacia. nullo modo tamen in \n tantum sunt permittenda conscendere, ut ad periuria blasphemiasque \n perueniant; nec aliquam causam prorsus oportet \n obtendi, cur debeat peierari uel, quod est execrabilius, cur \n deus debeat blasphemari. non enim quia per mendacium \n blasphematur, ideo non blasphematur. potest quippe hoc \n modo dici non peierari, quia per mendacium peieratur. quis\n\n \n\n \n \n \n enim per ueritatem possit esse periurus? sic etiam per ueritatem \n nullus potest esse blasphemus. sane mitius falsum iurat, qui \n falsum nescit esse et uerum putat esse quod iurat: sicut et \n Saulus excusabilius blasphemauit, quia ignorans fecit. ideo \n autem peius est blasphemare quam peierare, quoniam peierando \n falsae rei adhibetur testis deus, blasphemando autem \n de ipso falsa dicuntur deo. tanto est autem quisque inexcusabilior \n siue periurus siue blasphemus, quanto magis ea, quae \n peierando uel blasphemando asserunt, falsa nouerunt esse uel \n credunt. quisquis itaque dicit pro periclitantis hominis temporali \n salute uel uita esse mentiendum, nimis ipse ab itinere \n exorbitat aeternae salutis et uitae, si dicit in ea causa etiam \n iurandum per deum uel etiam blasphemandum deum. \n \n \n","40":"\n Sed aliquando nobis ipsius quoque salutis aeternae \n periculum opponitur, quod nostro mendacio, si aliter non \n potest, depellendum esse clamatur: uelut si quisquam baptizandus \n in potestate sit inpiorum atque infidelium constitutus, \n ad quem perueniri non possit, ut lauacro regenerationis abluatur, \n nisi deceptis mentiendo custodibus. ab hoc inuidiosissimo \n clamore, quo cogimur non pro cuiusquam opibus uel honoribus \n in hoc saeculo transcurrentibus, non pro ipsa huius temporis \n uita, sed pro aeterna hominis salute mentiri, quo confugiam, \n nisi ad te, ueritas? et mihi abs te proponitur castitas. cur\n\n \n\n \n \n \n enim si custodes isti, ut nos ad baptizandum hominem admittant, \n stupro inlici possunt, non facimus contraria castitati et, si \n mendacio decipi possunt, facimus contraria ueritati? cum \n procul dubio nulli esset fideliter amabilis castitas, si non eam \n praeciperet ueritas. proinde ut perueniatur ad hominem baptizandum, \n fallantur mentiendo custodes, si hoc iubet ueritas. \n sed quomodo iubeat ueritas, ut homo baptizetur, esse mentiendum, \n si non iubet castitas, ut homo baptizetur, esse \n moechandum? cur autem hoc non iubet castitas, nisi quia \n hoc non docet ueritas? si ergo nisi quod ueritas docet, facere \n non debemus, cum ueritas doceat nec propter hominem baptizandum \n facere quod contrarium est castitati, quomodo nos \n docebit facere propter hominem baptizandum, quod ipsi est \n contrarium ueritati? sed sicut oculi ad intuendum solem \n parum firmi ea tamen, quae a sole inlustrantur, libenter intuentur, \n sic animae iam ualentes delectari pulchritudine castitatis \n non tamen continuo per se ipsam considerare ueritatem, \n unde lucet castitas, possunt, ut cum uentum fuerit ad aliquid \n faciendum quod aduersum est ueritati, ita refugiant et exhorreant , \n quemadmodum refugiunt et exhorrent, si faciendum \n aliquid proponatur quod aduersum est castitati. ille autem \n filius, qui uerbum suscipiens a perditione longe\n\n \n\n \n \n \n aberit, et nihil falsi ex eius ore procedit, tam sibi \n clausum deputat, si ad subueniendum homini per mendacium \n quam si per stuprum transire cogatur. et pater exaudit orantem, \n ut ualeat sine mendacio subuenire, cui uult pater ipse, \n cuius inscrutabilia sunt iudicia, subueniri. talis igitur filius \n ita obseruat a mendacio, sicut a peccato. nam et aliquando \n mendacii nomen pro peccati nomine ponitur. unde illud est: \n omnis homo mendax. sic enim dictum est, tamquam diceretur: \n omnis homo peccans. et illud: si autem ueritas \n dei in meo mendacio abundauit. ac per hoc cum mentitur \n ut homo, peccat ut homo, et ea sententia tenebitur, \n qua dictum est: omnis homo mendax, et: si digerimus dixerimus \n quia peccatum non habemus, nos ipsos seducimus, \n et ueritas in nobis non est. cum uero nihil \n falsi ex eius ore procedit, secundum eam gratiam sic erit, \n de qua dictum est: qui natus est ex deo, non peccat. \n haec enim natiuitas si sola esset in nobis, nemo peccaret; et \n quando sola erit, nemo peccabit. nunc autem adhuc trahimus, \n quod corruptibiles nati sumus, quamuis secundum id, quod \n renati sumus, si bene ambulamus, de die in diem renouamur \n interius. cum uero et corruptibile hoc induerit \n incorruptionem, uita totum absorbebit, et nullus mortis \n aculeus remanebit; aculeus autem mortis est peccatum. \n \n \n","41":"\n Aut ergo cauenda mendacia recte agendo aut \n confitenda sunt paenitendo; non autem, cum abundent\n\n \n \n \n infeliciter uiuendo, augenda sunt et docendo. sed eligat qui hoc \n putat, unde subueniat periclitanti homini, ad quamlibet salutem \n qualiacumque mendacia, dum tamen et apud tales obtineamus \n nulla causa nos ad peierandum et blasphemandum \n oportere perduci. ista saltem scelera uel ampliora stupris vel uel \n certe non minora iudicemus. namque cogitandum est saepissime \n homines, de quorum adulterio suspicantur, ad iusiurandum \n prouocare coniuges suas: quod utique non facerent, nisi crederent \n etiam illas, quae non timuerunt perpetrare adulterium, \n timere posse periurium, quia et reuera nonnullae inpudicae, \n quae non timuerunt inlicito concubitu uiros fallere, eisdem. \n uiris, quos fefellerant, timuerunt deum testem fallaciter adhibere. \n quid igitur causae est. ut homo castus et religiosus homini \n baptizando nolit adulterio subuenire et periurio uelit, quod \n solent et adulteri formidare? porro, si nefas est hoc agere \n peierando, quanto potius blasphemando! absit ergo, ut christianus Christianus \n neget atque blasphemet Christum, quo possit alium facere \n christianum, et pereundo quaerat inueniendum, quem si talia \n doceat, perdat inuentum. sic ergo librum, cui nomen est \n Libra, te oportet refellere atque destruere, ut caput illud, \n quo dogmatizant occultandae religionis causa esse mentiendum, \n prius esse noueris amputandum, ita ut illa testimonia, \n quibus sanctos libros mendaciis suis patronos adhibere moliuntur, \n partim non esse mendacia, partim etiam quae sunt, non\n\n \n \n \n esse imitanda demonstres et, si tantum sibi usurpat infirmitaa infirmitas , \n ut ei uenialiter aliquid permittatur quod inprobat ueritas, \n tamen ut inconcusse teneas et defendas in diuina religione \n numquam omnino esse mentiendum; latentes uero sicut nec \n adulteros per adulteria nec homicidas per homicidia nec maleficos \n per maleficia, ita nec mendaces per mendacia nec blasphemos \n per blasphemias esse quaerendos secundum ea, quae \n tam multa in hoc uolumine disputauimus, ut uix ad eius \n terminum, quem loco isto fiximus, ueniremus.\n\n \n \n \n \n \n\n"},"edition":"Augustine Saint, Bishop of Hippo, Contra Mendacium","original-urn":"urn:cts:latinLit:stoa0040.stoa029.opp-lat1","commit":"4b652849b44bb65850745ad94943186208ad49c2","author":"s. aurelius augustinus","meta":"section","credit":"Open Philology, Humboldt Chair of Digital Humanities ( https://github.com/OpenGreekAndLatin/csel-dev )","work":"contra mendacium","urn":"urn:cts:latinLit:stoa0040.stoa029.opp-lat1-simple"}