{"text":{"1":"\n Iam nunc diligenter aduertite de baptismate paruulorum \n quam caute debeatis audire homines eius modi, qui neque \n aperte illi aetati lauacrum regenerationis et peccatorum remissionis \n audent negare, ne hoc christianae Christianae aures ferre non possint, \n et tamen opinionem suam, qua putant peccato primi hominis \n carnalem generationem obnoxiam non teneri, tueri et defensare \n persistunt, quamuis eis baptismum uideantur in peccatorum \n remissionem concedere. nempe ipsi a Pelagio uos praesente \n scripsistis audisse recitante uobis de libello suo, quem etiam \n Romam se misisse asserebat, quod \\'isdem sacramenti uerbis\\' \n dicant \\'debere baptizari infantes quibus et maiores\\'. quis post \n ista uerba putaret eis de hac re ullam mouendam esse quaestionem? \n aut cum faceret, cui non calumniosissimus uideretur, \n si non eorum manifesta uerba legerentur, ubi negant paruulos \n trahere originale peccatum omnesque sine ullo uitio natos esse \n contendunt? \n \n \n","2":"\n Et Caelestius quidem in hoc exstitit errore liberior \n usque adeo, ut neque in episcopali iudicio apud Carthaginem \n damnare uoluerit eos qui dicunt \\'quod peccatum Adae ipsum \n solum laeserit et non genus humanum et quod infantes qui\n\n \n\n \n \n \n nascuntur in eo statu sint, in quo Adam fuit ante praeuaricationem\\'. \n et in urbe Roma in libello suo, quem beatissimo \n papae Zosimo dedit, id asseuerauit expressius, \\'quod paruulorum \n neminem obstringat originale peccatum\\'; de gestis enim \n ecclesiasticis Carthaginensibus haec eius uerba descripsimus. \n \n \n \n","3":"\n \\'Aurelius episcopus dixit: sequentia recitentur. et \n recitatum est, quod peccatum Adae soli ipsi obfuerit et non \n generi humano. et cum recitatum esset, Caelestius dixit: <dixi> \n de traduce peccati dubium me esse, ita tamen, ut cui donauit \n deus gratiam peritiae consentiam, quia diuersa ab eis audiui, \n qui utique in ecclesia catholica constituti sunt presbyteri. \n Paulinus diaconus dixit: dic nobis nomina ipsorum. Caelestius \n dixit: sanctus presbyter Rufinus Romae qui mansit cum sancto \n Pammachio; ego audiui illum dicentem, quia tradux peccati \n non sit. Paulinus diaconus dixit: est aliquis alius? Caelestius \n dixit: audiui et plures dicere. Paulinus diaconus dixit: dic \n nomina ipsorum. Caelestius dixit: non tibi sufficit unus sacerdos? \n et post aliqua alio loco: Aurelius episcopus dixit: reliqua \n libelli legantur. et recitatum est, quod infantes qui nascuntur \n in eo statu sint, in quo fuit Adam ante transgressionem, usque \n in finem libelli minoris superius inserti\\'. \n \n \\'Aurelius episcopus dixit: docuisti, Caelesti, aliquando, \n ut dicit diaconus Paulinus, quod infantes qui nascuntur in eo \n statu sint, in quo fuit Adam ante transgressionem? Caelestius \n dixit: exponat quid dixit \\'ante transgressionem\\'.. Paulinus \n diaconus dixit: tu nega te hoc docuisse. unum est e duobus: \n aut neget se docuisse aut iam damnet istud. Caelestius dixit: \n iam dixi, exponat quomodo dixit \\'ante transgressionem\\'.\n\n \n\n \n \n \n Paulinus diaconus dixit: nega te illa docuisse. Aurelius episcopus \n dixit: rogo, quid collegerim ego ex huius obiectione, \n dico, Adam constitutus in paradiso quod ante dicatur inexterminabilis \n factus, postea per transgressionem praecepti factus \n sit corruptibilis. hoc dicis, frater Pauline? Paulinus diaconus \n dixit: hoc, domine. Aurelius episcopus dixit: status certe \n infantum hodie baptizandorum utrum talis sit, qualis fuit ante \n transgressionem Adae, an certe de eadem origine peccati, de \n qua nascitur, transgressionis culpam trahat, hoc uult- diaconus \n Paulinus audire. Paulinus diaconus dixit: utrum docuit hoc \n an non neget. Caelestius dixit: iam de traduce pecCati dixi, \n quia intra catholicam constitutos plures audiui destruere necnon \n et alios astruere, licet quaestionis res sit ista, non haeresis. \n infantes semper dixi egere baptismo ac debere baptizari. quid \n quaerit aliud\\'? \n \n \n \n","4":"\n Nempe cernitis sic Caelestium concessisse paruulis baptismum, \n ut in eos primi hominis transire peccatum, quod \n lauacro regenerationis abluitur, noluerit confiteri, quamuis et \n negare non ausus sit et propter hanc dubitationem suam non \n damnauerit eos qui dicunt \\'quod peccatum Adae ipsHm ipsum solum \n laeserit et non genus humanum et quod infantes qui nascuntur \n in eo statu sint, in quo Adam fuit ante praeuaricationem\\'. \n \n \n","5":"\n In libello autem, quem Romae edidit, qui gestis ibi \n ecclesiasticis allegatus est, ita de hac re loquitur, ut hoc se \n credere ostendat, unde hic dubitare se dixerat. nam uerba eius \n ista sunt: \\'infantes autem\\', inquit, \\'debere baptizari in remissionem \n peccatorum secundum regulam uniuersalis ecclesiae et \n secundum euangelii sententiam confitemur, quia dominus statuit\n\n \n\n \n \n \n regnum caelorum nonnisi baptizatis posse conferri. quod quia \n uires naturae non habent, conferri necessarium est per gratiae \n libertatem\\'. si nihil de hac re deinceps diceret, quis non eum \n crederet confiteri etiam infantibus in baptismo originalia peccata \n dimitti dicendo eos in remissionem peccatorum baptizari \n oportere? hinc ergo est et illud quod scripsistis sic uobis \n respondisse Pelagium \\'quod eisdem quibus et maiores sacramenti \n uerbis baptizentur infantes\\' uosque fuisse laetatos id \n quod cupiebatis audisse et tamen adhuc de uerbis eius nos \n maluisse consulere. \n \n \n \n","6":"\n Attendite itaque quid Caelestius apertissime dixerit, \n et ibi uidebitis quid uobis Pelagius occultauerit. Caelestius \n quippe adiungit et dicit: \\'in remissionem autem peccatorum \n baptizandos infantes non idcirco diximus, ut peccatum ex \n traduce firmare uideamur. quod longe a catholico sensu alienum \n est, quia peccatum non cum homine nascitur, quod postmodum \n exercetur ab homine, quia non naturae delictum, sed uoluntatis \n esse monstratur. et illud ergo confiteri congruum, ne diuersa \n baptismatis genera facere uideamur, et hoc praemunire necessarium \n est, ne per mysterii occasionem ad creatoris iniuriam \n malum antequam fiat ab homine tradi dicatur homini per \n naturam\\'. hunc sensum suum uobis aperire Pelagius uel timuit \n uel erubuit, quem discipulus eius palam sine ullius obscuritatis \n ambagibus apud sedem apostolicam profiteri nec timuit nec \n erubuit. \n \n \n \n","7":"\n Sed multum misericors memoratae sedis antistes, ubi \n eum uidit ferri tanta praesumtione praecipitem tamquam \n furentem, donec, si posset fieri, resipisceret, maluit eum sensim \n suis interrogationibus et illius responsionibus colligare quam \n destricta feriendo sententia in illud abruptum, quo iam\n\n \n \n \n propendere uidebatur, inpellere. ideo autem non dixi: aperte ceciderat, \n sed propendere uidebatur, quia superius in eodem libello \n suo de huius modi quaestionibus locuturus ante praedixerat: \n \\'si forte ut hominibus quispiam ignorantiae error obrepsit, \n uestra sententia corrigatur\u00bb. \n \n \n \n","8":"\n Hanc eius praelocutionem uenerabilis papa Zosimus \n tenens egit cum homine, quem falsae doctrinae uentus inflauerat, \n ut ea quae illi a diacono Paulino fuerant obiecta damnaret \n atque ut sedis apostolicae litteris, quae a sanctae \n memoriae suo praecessore manauerant, praeberet assensum. \n at ille noluit quidem diaconi obiecta damnare, sed beati papae \n Innocentii litteris non est ausus obsistere, immo lse se omnia, \n quae sedes illa damnaret, damnaturum esse\\' promisit. atque \n ita uelut phreneticus, ut requiesceret, tamquam leniter fotus a \n uinculis tamen excommunicationis nondum est creditus esse \n soluendus. sed interposito duorum mensium tempore, donec \n rescriberetur ex Africa, resipiscendi ei locus sub quadam \n medicinali sententiae lenitate concessus est, quoniam reuera, \n si deposita peruicaciae uanitate quod promiserat uellet attendere \n et easdem litteras quibus se consensurum esse responderat \n diligenter legeret, sanaretur. sed posteaquam ex Africano \n episcoporum concilio rescripta directa sunt, quid fuerit consecutum, \n ut iustissime in eum sententia proferretur, cuncta \n legite, quia cuncta transmisimus. \n \n \n","9":"\n Vnde etiam Pelagius, si se ipsum et sua scripta \n sine dolo cogitat, non recte dicit eadem sententia se non \n debuisse retineri. fefellit enim iudicium Palaestinum, propterea \n ibi uidetur esse purgatus; Romanam uero ecclesiam, ubi eum\n\n \n\n \n \n \n esse notissimum scitis, fallere usquequaque non potuit, quamuis \n et hoc fuerit utcumque conatus; sed, ut dixi, minime ualuit. \n recoluit enim beatissimus papa Zosimus, quid imitandus praecessor \n eius de ipsis senserit gestis. attendit etiam quid de illo \n sentiret praedicanda in domino Romanorum fides, quorum \n aduersus eius errorem pro ueritate catholica studia consonantia \n concorditer flagrare cernebat, inter quos ille diu uixerat et \n quos eius dogmata latere non poterant, qui Caelestium eius \n esse discipulum sic nouerant, ut fidelissimum et firmissimum \n possent de hac re testimonium perhibere. quid ergo de Palaestinae \n synodi gestis, quibus se Pelagius absolutum esse \n gloriatur, sanctus papa Innocentius iudicarit, quamuis et in \n litteris eius, quas nobis rescripsit, legere possitis et commemoratum, \n cum uenerabili papae Zosimo synodus Africana respondit, \n quod uestrae caritati cum ceteris instructionibus \n misimus, tamen nec in hoc opere praetereundum uidetur. \n \n \n","10":"\n Cum enim nos in epistula, quam ei quinque episcopi \n scripsimus, eorundem gestorum Palaestinorum, quorum ad nos \n iam fama peruenerat, commemorationem fecissemus dicentes in \n Oriente, ubi degit, gesta ecclesiastica facta esse, quibus putatur \n esse purgatus, atque ad hoc inter cetera ille rescriberet, <cum \n sint\\', inquit, laliqua in ipsis posita gestis, quae obiecta partim \n ille uitando suppressit, partim multa in se uerba retorquendo \n tota obscuritate confudit, aliqua magis falsa quam uera ratione, \n ut ad tempus poterat uideri, purgauit negando alia, alia falsa \n interpretatione uertendo. sed utinam, quod optandum magis \n est, iam se ille ad ueram catholicae fidei uiam ab illo suo \n errore conuertat et cupiat uelitque purgari considerans\n\n \n\n \n \n \n cotidianam dei gratiam adiutoriumque cognoscens, ut uideatur \n uere et approbetur ab omnibus manifesta ratione correctus \n non gestorum iudicio, sed ad catholicam fidem corde conuerso. \n unde non possumus illorum nec approbare nec culpare iudicium, \n cum nesciamus utrum uera sint gesta aut, si uera sint, constet \n magis supterfugisse quam se tota ueritate purgasse\\\\ uidetis \n certe in his uerbis quemadmodum papa beatissimus Innocentius \n non tamquam de incognito loqui uideatur; uidetis qualem \n tulerit de illius purgatione sententiam; uidetis quid successor \n eius sanctus papa Zosimus recolere debuerit, sicut recoluit, \n ut in eo sui praecessoris iudicium remota cunctatione firmaret. \n \n \n","11":"\n Iam nunc diligenter attendite, unde monstretur quod \n Palaestinos Pelagius fefellerit iudices, ut alia taceam, in hac \n ipsa quaestione de baptismate paruulorum, ne forte cuipiam \n in eo quod diximus eum sensum, in quo liberior Caelestius \n fuit, uobis occultasse Pelagium, cum et ipse non aliter sentiat, \n calumniari potius uel suspicari quam certum aliquid comprehendisse \n uideamur. nempe iam superius satis claruit propterea \n Caelestium noluisse damnare quod dicitur \\'Adae peccatum \n ipsi soli obfuisse, non generi humano et infantes qui nascuntur \n in eo statu esse, in quo Adam fuit ante praeuaricationem\\', \n quia uidebat, si ista damnaret, confirmare se in infantibus \n peccati ex Adam transitum. haec autem cum fuissent obiecta \n Pelagio, quod ea cum Caelestio etiam ipse sentiret, sine ulla \n retractatione damnauit. quod licet uos legisse sciam, tamen \n quia non solis uobis hoc scribitur, ne pigeat lectorem ad ipsa \n gesta recurrere uel, si ea non habet, etiam cum labore perquirere, \n ipsa inde uerba transcribimus, quae infra scripta sunt. \n \n \n","12":"\n \\' Synodus dixit: nunc quoniam anathematizauit \n Pelagius insertum stultiloquium recte respondens hominem cum\n\n \n\n \n \n \n adiutorio dei et gratia posse esse ava[iaprr| ava iaprr|Tov , sine peccato, \n respondeat et ad alia capitula. aliud capitulum in doctrina \n Caelestii discipuli Pelagii ex eis quae Carthagine a sancto \n Aurelio Carthaginensi episcopo cum aliis episcopis audita \n sunt et commemorata: Adam mortalem factum, qui siue peccaret \n siue non peccaret moriturus esset. quoniam peccatum \n Adae ipsum solum laeserit et non genus humanum. quoniam \n lex sic mittat ad regnum quemadmodum et euangelium. quoniam \n ante aduentum Christi fuerint homines sine peccato. \n quoniam infantes nuper nati in eo statu sint, in quo Adam \n fuit ante praeuaricationem. quoniam neque per mortem uol \n praeuaricationem Adae omne genus hominum moriatur neque \n per resurrectionem Christi omne genus hominum resurgat. quoniam \n sanctus episcopus Augustinus aduersus discipulos eius \n in Sicilia respondit Hilario ad subiecta capitula scribens librum \n in quo ista continentur: posse hominem sine peccato esse, si \n uelit. infantes, etsi non baptizentur, habere uitam aeternam. \n diuites baptizatos, nisi omnibus abrenuntient, si quid boni uisi \n fuerint facere, non reputari illis neque regnum dei posse eos \n habere, Pelagius dixit: [de] posse quidem hominem sine peccato \n esse dictum est superius; de eo autem, quod fuerint homines \n ante aduentum domini sine peccato, dicimus et nos quoniam \n ante aduentum Christi uixerunt quidam sancte ac iuste secundum \n scripturarum sanctarum traditionem. reliqua uero et secundum \n ipsorum testimonium <a me dicta) non sunt, pro quibus ego \n satisfacere non debeo; sed tamen ad satisfactionem sanctae \n synodi anathematizo eos qui sic tenent aut aliquando tenuerunt\\'. \n \n \n","13":"\n Ecce, ut alia omittam, uidetis anathematizasse\n\n \n\n \n \n \n Pelagium eos qui tenent \\'quod Adae peccatum ipsum solum \n laeserit et non genus humanum et quod infantes qui nascuntur \n in eo statu sint, in quo Adam fuit ante praeuaricationem\\'. quid \n ergo hic aliud episcopi iudices intellegere potuerunt nisi eum \n confiteri, quod peccatum ex Adam in paruulos transeat? quod \n ne confiteretur Caelestius, haec damnare noluit, quae iste damnauit. \n proinde si ostendero etiam ipsum nihil aliud sentire de \n paruulis nisi quod sine ulla cuiusquam uitii contagione nascuntur, \n quid inter istum et Caelestium in hac quaestione \n distabit, nisi quod ille apertior, iste occultior fuit, ille pertinacior, \n iste mendacior uel certe ille liberior, hic astutior? \n ille enim nec in ecclesia Carthaginensi damnare uoluit, quod \n in Romana postea se tenere confessus est et corrigi paratum se \n esse professus est, si ei tamquam homini error obrepsit. iste \n autem et illud dogma damnauit tamquam contrarium ueritati, ne \n ipse a catholicis iudicibus damnaretur, et id sibi defendendum \n postea reseruauit aut mendaciter damnans aut callide interpretans. \n \n \n","14":"\n Sed uideo de me iam iustissime postulari, ut \n quod promisi, utrum et ipse hoc sentiat quod Caelestius, \n demonstrare non differam. in primo libro recentioris operis \n sui, quod scripsit pro libero arbitrio, cuius operis in litteris \n quas Romam misit commemorationem fecit, \\'omne\\', inquit, \n \\'bonum ac malum, quo uel laudabiles uel uituperabiles sumus, \n non nobiscum oritur, sed agitur a nobis; capaces enim utriusque \n rei, non pleni nascimur et ut sine uirtute ita et sine \n uitio procreamur atque ante actionem propriae uoluntatis id \n solum in homine est, quod deus condidit\\'. nempe cernitis in \n his Pelagii uerbis quod dogma contineatur amborum de paruulis \n sine ullius uitii ex Adam contagione nascentibus. non \n itaque mirum est, quod eos qui dicunt \\'Adae peccatum ipsi\n\n \n\n \n \n \n soli obfuisse et non generi humano et infantes qui nascuntur \n in eo statu esse, in quo fuit Adam ante praeuaricationem\\' \n Caelestius damnare noluit; sed multum mirum est, qua fronte \n Pelagius ista damnauerit. si enim, sicut dicit, (malum non \n nobiscum oritur et sine uitio procreamur atque ante actionem \n propriae uoluntatis id solum in homine est, quod deus condidit\\', \n profecto peccatum Adae ipsi soli obfuit, quia nullum in prolem \n transitum fecit. non enim peccatum non est malum aut peccatum \n non est uitium aut peccatum deus condidit. dicit autem \n iste: \\'malum non nobiscum oritur et sine uitio procreamur et \n hoc solum est in nascentibus, quod deus condidit\\'. ac per hoc \n cum peccatum Adae ipsi soli obfuisse, non generi humano \n secundum istam suam sententiam uerissimum putet, cur hoc \n damnauit Pelagius, nisi ut iudices catholici fallerentur? similiter \n etiam illud dici potest: si malum non nobiscum oritur et \n sine uitio procreamur idque solum est in homine nascente, \n quod deus condidit, procul dubio qui nascuntur infantes in eo \n statu sunt, in quo Adam fuit ante praeuaricationem, cui nullum \n malum uitiumque inerat atque id solum in illo erat, quod \n deus condiderat. et tamen anathematizauit Pelagius (qui tenent \n aut aliquando tenuerunt in eo statu esse recentes ab ortu paruulos, \n in quo Adam fuit ante praeuaricationom >, id est sine \n ullo malo, sine ullo uitio, id solum habentes, quod deus \n condidit. ut quid ergo et hoc damnauit Pelagius, nisi ut catholica \n synodus falleretur, ne nouus haereticus damnaretur? \n \n \n \n","15":"\n Quod autem scitis et quod in eo etiam libro \n posui, quem de gestis Palaestinis ad uenerabilem senem nostrum \n Aurelium scripsi, illa ego responsione Pelagii totam istam \n quaestionem consumptam esse gaudebam confessusque mihi \n apertissime uidebatur esse in paruulis originale peccatum \n anathema dicendo eis, qui peccato Adae ipsum solum, non\n\n \n \n \n etiam genus humanum crederent laesum et in eo statu esse \n opinarentur paruulos, in quo ille homo primus ante praeuaricationem \n fuit. sed postea cum legissem quattuor eius libros, \n de quorum primo libro paulo ante commemorata uerba descripsi, \n et inuenissem hominem adhuc contra fidem catholicam \n de paruulis sentientem, prius mirari coepi tam impudens in \n ecclesiastico iudicio et de tanta quaestione mendacium. si \n enim eosdem libros ante iam scripserat, quomodo se dixit \n eos anathematizare, qui sic aliquando tenuerunt? si autem \n postea illud opus pollicitus est, quomodo anathematizauit qui \n sic tenent? nisi ridicule forte dicturus est eos se damnasse \n qui sic aliquando tenuerunt et qui sic tenent, de tempore \n autem futuro, id est eis qui sic fuerant retenturi, nec sibi \n nec aliis praeiudicare potuisse et ideo non fuisse mentitum, \n quia postea deprehensus est sic tenere. sed non hoc dicit, non \n solum quia ridiculum est, sed quia uerum esse non potest. in \n eisdem quippe libris et contra peccati ex Adam in paruulos \n transitum loquitur et de gestis Palaestinae synodi gloriatur, \n ubi eos qui sic tenent ueraciter damnasse putatus est et \n absolutionem suam fallendo furatus est.. \n \n \n \n","16":"\n Quid enim ad rem, de qua nunc agimus, pertinet, \n quod discipulis suis respondet ideo se illa obiecta damnasse, \n quia et ipse dicit non tantum primo homini, sed etiam humano \n generi primum illud obfuisse peccatum non propagine, sed \n exemplo, id est non quod ex illo traxerint aliquod uitium, qui \n ex illo propagati sunt, sed quod eum primum peccantem \n imitati sunt omnes, qui postea peccauerunt? aut quia dicit \n ideo infantes non in eo statu esse, in quo fuit Adam ante \n praeuaricationem, quia isti praeceptum capere nondum possunt, \n ille autem potuit, nondumque utuntur rationalis uoluntatis\n\n \n\n \n\n \n \n \n arbitrio, quo ille nisi uteretur, non ei praeceptum daretur? \n quid hoc ad rem pertinet, quia uerba sibi obiecta sic exponendo \n recte se putat damnasse quod dicitur peccatum Adae \n ipsi soli obfuisse et non generi humano et infantes qui nascuntur \n in eo statu esse, in quo Adam fuit ante peccatum, et \n tamen his damnatis non mendaciter tenere, quod in eius \n postea conscriptis opusculis inuenitur, sine ullo malo, sine \n ullo uitio paruulos nasci et hoc solum in eis esse, quod deus \n condidit, non uulnus quod inimicus inflixit? \n \n \n","17":"\n Numquid haec dicendo uerba propter aliud obiecta \n aliter exponendo id agit, ut se iudices non fefellisse demonstret? \n prorsus non id efficit; tanto enim iudices fefellit occultius. \n quanto exponit ista uersutius. episcopi quippe catholici quando \n audiebant hominem anathematizantem eos qui dicunt Adae \n peccatum ipsi soli obfuisse, non generi humano, nihil aliud \n eum sapere existimabant quam id quod catholica ecclesia \n praedicare consueuit, unde ueraciter paruulos in peccatorum \n remissionem baptizat, non quae imitando fecerunt propter \n primi peccatoris exemplum, sed quae nascendo traxerunt propter \n originis uitium. et quando audiebant anathematizantem eos \n qui dicunt infantes qui nascuntur in eo statu esse, in quo \n Adam fuit ante praeuaricationem, nihil eum aliud dicere credebant \n nisi eos qui paruulos putant nullum ex Adam traxisse \n peccatum et secundum hoc in eo statu esse, in quo fuit ille \n ante peccatum. etenim hoc illi obiceretur, non aliud, unde \n quaestio uersabatur. proinde cum hoc iste sic exponit, ut \n dicat infantes ideo non in eo statu esse, in quo Adam fuit \n ante peccatum, quia nondum sunt in eadem firmitate mentis\n\n \n \n \n aut corporis, non quod in eos transierit ulla culpa propaginis, \n respondeatur ei: quando tibi illa damnanda obiciebantur, non \n ea catholici episcopi sic intellegebant; ideo cum illa damnares, \n catholicum te esse credebant. propterea ergo. quod te illi \n sapere existimabant, absoluendum fuit; quod uero tu sapiebus , \n damnandum fuit. non ergo tu absolutus es, qui damnanda \n tenuisti, sed illud absolutum est, quod tenere debuisti. ut \n autem tu absolutus putareris, creditus es sentire laudanda, \n cum te iudices non intellegerent occultare damnanda. recte \n Caelestii socius iudicatus es, cuius manifestas te esse participem; \n etsi in indicio tuos cooperuisti libros, tamen post \n iudicium eos edidisti. \n \n \n","18":"\n Quae cum ita sint, profecto sentitis in tam \n nefandi erroris auctores episcopalia concilia et apostolicam \n sedem uniuersamque Romanam ecclesiam Romanumque imperium, \n quod deo propitio christianum est, rectissime fuisse \n commotum, donec resipiscant de diaboli laqueis. quis enim \n scit, ne forte det illi deus paenitentiam ad cognoscendam et \n confitendam et praedicandam etiam ueritatem damnandamque \n ueraciter damnabilem falsitatem? quoquo modo autem se habere \n isti uelint, multis tamen misericordia domini esse consultum, \n qui eos propterea sectabantur, quia catholicae communioni \n uidebant esse sociatos, dubitare non possumus. \n \n \n","19":"\n Quomodo autem Pelagius temptarit obrepere ad fallendum \n etiam apostolicae sedis episcopale iudicium in hac ipsa quaestione \n de baptismate paruulorum diligenter attendite. in litteris\n\n \n\n \n\n \n \n \n enim quas Romam misit ad beatae memoriae papam Innocentium, \n quoniam eum in corpore non inuenerunt et sancto papae \n Zosimo datae sunt atque ad nos inde directae, dicit se ab \n hominibus infamari, quod neget paruulis baptismi sacramentum \n et absque redemptione Christi aliquibus caelorum regna promittat. \n sed non sic illis haec obiciuntur, ut posuit. nam neque \n paruulis negant baptismi sacramentum nec absque redemptione \n Christi aliquibus caelorum regna promittunt. itaque unde se \n queritur infamari eo modo proposuit, ut facile posset crimini \n obiecto saluo suo dogmate respondere. \n \n \n Obicitur autem illis, quod non baptizatos paruulos \n nolunt damnationi primi hominis obnoxios confiteri et in eos \n transisse originale peccatum regeneratione purgandum, quoniam \n propter accipiendum regnum caelorum tantummodo eos baptizandos \n esse contendunt: quasi praeter regnum caelorum habere \n nisi aeternam mortem possint qui sine participatione corporis \n et sanguinis domini aeternam uitam habere non possunt. ecce \n quod eis obicitur de baptismo paruulorum, non quod ipse \n ita proposuit, ut possit suae propositioni quasi aduersantis \n obiectioni secundum sua dogmata respondere. \n \n \n \n","20":"\n Denique quomodo renpondeat respondeat aduertite et uidete latebras \n ambiguitatis falsitati praeparare refugia offundendo caliginem \n ueritati, ita ut etiam nos cum primum ea legimus, \n recta uel correcta propemodum gauderemus. sed latiores disputationes \n eius in libris, ubi se quantumlibet operiat, plerumque \n aperire compellitur, fecerunt nobis et ista suspecta, ut attentius \n intuentes inueniremus ambigua. cum enim dixisset numquam \n se uel inpium aliquem haereticum audisse, qui hoc quod proposuit \n de paruulis diceret, deinde subiecit atque ait: \\'quis enim \n ita euangelicae lectionis ignarus est, qui hoc non modo affirmare \n conetur, sed qui uel leuiter dicere aut etiam sentire\n\n \n \n \n possit? deinde quis tam inpius, qui paruulos exsortes regni \n caelorum esse uelit, dum eos baptizari et in Christo renasci \n uetat?\\'\n \n \n","21":"\n Frustra ista dicit, non inde se purgat. in \n regnum caelorum sine baptismo paruulos intrare non posse \n nec ipsi aliquando negauerunt. sed non inde quaestio est; de \n purgatione originalis peccati in paruulis quaestio est. inde se \n purget, qui non uult fateri lauacrum regenerationis in paruulis \n habere quod purget. et ideo cetera quae dicturus est attendamus. \n post interpositum enim ex euangelio testimonium, quod \n nisi renatus ex aqua et spiritu regnum caelorum nullus \n possit intrare, unde illis, ut diximus, nulla fit quaestio, secutus \n adiunxit dicens: \\'quis ille tam inpius est, qui cuiuslibet \n aetatis paruulo interdicat communem humani generis redemptionem?\\' \n et hoc ambiguum est, qualem dicat redemptionem: \n utrum ex malo ad bonum an ex bono ad melius. nam et \n Caelestius apud Carthaginem in libello suo redemptionem confessus \n est paruulorum et tamen noluit confiteri ex Adam in \n eos transisse peccatum. \n \n \n","22":"\n Sed quid deinde iste subiungat, adtendite. \\'et in \n perpetuam\\', inquit, \\'certamque uitam renasci uetet eum qui \n natus sit ad incertam?\\' id est: quis tam inpius est. ut uetet \n renasci ad perpetuam certamque uitam eum qui natus sit ad \n incertam? haec uerba quando primitus legimus, credidimus \n eum incertam uitam istam uoluisse dicere temporalem, quamuis \n nobis uideretur magis eam mortalem dicere debuisse quam \n incertam, eo quod certa morte finiatur. tamen quamdiu ducitur, \n quoniam momentis omnibus esse non dubitatur incerta, nihil \n aliud eum putauimus quam istam mortalem uitam maluisse\n\n \n\n \n \n \n dicere incertam. ac per hoc, quamuis aeternam mortem paruulorum \n sine baptismatis sacramento ex hac uita migrantium \n aperte noluerit confiteri, tamen de illo sollicitudinem nostram \n quasi certa ratiocinatio solabatur. dicebamus enim: si perpetua \n uita, sicut confiteri uidetur, nisi eorum qui baptizati sunt non \n potest esse, profecto eos qui non baptizati moriuntur mors \n perpetua consequetur, quod nulla iustitia dei potest accidere \n his, a quibus in hac uita nulla peccata commissa sunt, nisi \n propter originale peccatum. \n \n \n","23":"\n Sed postea non defuerunt fratres, qui nos admonerent \n hoc ideo dicere potuisse Pelagium, quia de ista quaestione \n ita perhibetur solitus respondere quaerentibus, ut diceret: \n \\'sine baptismo paruuli morientes, quo non eant, scio; quo eant, \n nescio\\': id est non ire in regnum caelorum scio; quo uero \n eant, ideo se nescire dicebat aut dicit, quia dicere non audebat \n in mortem illos ire perpetuam, quos et hic nihil mali commisisse \n sentiebat et originale traxisse peccatum non consentiebat. \n itaque et ista eius uerba Romam pro magna eius purgatione \n transmissa tam sunt ambigua, ut possint eorum dogmati praebere \n latibula, unde ad insidiandum prosiliat haereticus sensus, \n quando nullo existente, qui ualeat respondere, tamquam in \n solitudine aliquis inuenitur infirmus. \n \n \n","24":"\n Iam uero in libro fidei suae, quem Romam cum ipsis \n litteris misit ad eundem papam Innocentium, ad quem etiam \n epistulam scripserat, multo euidentius se ipsum tegendo nudauit \n dicens: (baptisma unum tenemus, quod isdem sacramenti uerbis \n in infantibus quibus etiam in maioribus dicimus esse celebrandum\\'. \n non saltem dixit \\'eodem sacramento\\' \u2014 quod quidem si \n dixisset, adhuc esset ambiguum \u2014 sed \\' isdem1 , inquit, \\'sacramenti \n uerbis\\\\ tamquam infantibus remissio peccatorum\n\n \n\n \n \n \n uerborum sonitu diceretur, non rerum ageretur effectu. uisus est \n tamen ad tempus aliquid dicere, quod fidei catholicae conueniret; \n sed illam sedem usque in finem fallere non praeualuit. \n post rescripta quippe Africani concilii, in quam prouinciam \n quidem doctrina illa pestifera serpendo peruenerat, sed eam \n non tam late occupauerat alteque peruaserat, alia quoque \n ipsius in urbe Roma, ubi diutissime uitam duxerat atque in \n his fuerat prius sermonibus contentionibusque uersatus, cura \n fidelium fratrum prolata patuerunt, quae litteris suis, quas \n conscripsit per orbem catholicum perferendas, papa Zosimus \n execranda, sicut legere potestis, attexuit. ubi Pelagius epistulam \n Pauli apostoli ad Romanos uelut exponens argumentatur et \n dicit: \\'si Adae peccatum etiam non peccantibus nocuit, ergo \n et Christi iustitia etiam non credentibus prodest\\' et cetera \n huius modi, quae omnia domino adiuuante in libris, quos \n scripsimus de baptismo paruulorum, refutata et dissoluta sunt. et \n ea quidem in ipsis quasi expositionibus suis non ex sua persona \n est ausus obicere, sed ibi hoc dicebat, ubi multis notissimus \n erat et quid sentiret ac diceret latere non poterat, quod in \n libris illis, de quorum primo quiddam supra commemoraui. \n non dissimulanter, sed apertissime quantis potest disputandi \n uiribus agit. ut natura humana in paruulis nullo modo ex \n propagine uitiata credatur, cui arrogando salutem inuidet \n saluatorem. \n \n \n","25":"\n Haec cum cura ita sint cumque iam constet dogma \n extitisse pestiferum et haereticum errorem, quem domino\n\n \n\n \n \n \n adiuuante apertius iam deuitat ecclesia duobus istis, Pelagio \n scilicet et Caelestio, aut in locum paenitentiae redactis aut, si \n id recusauerint, omnino damnatis, qui huius peruersitatis auctores \n uel perhibentur uel etiam probantur uel certe, si auctores \n non sunt, sed hoc ab aliis didicerunt, assertores tamen atque \n doctores, per quos id latius reptaret et cresceret, et uerbis et \n litteris suis At competentibus indiciis et fama ex his omnibus \n surgente et crebrescente iactantur: quid restat, nisi ut quisque \n catholicus pro uiribus, quas sumit a domino, redarguat istam \n pestem eique uigilanter obsistat, ut, cum respondendi necessitate \n sine studio contentionis pro ueritate certatur, instruantur \n indocti atque ita in ecclesiae conuertatur utilitatem, quod \n est inimicus in perniciem machinatus iuxta illud apostoli: \n oportet et haereses esse, ut probati manifesti fiant \n inter uos? \n \n \n \n","26":"\n Quapropter post multa, quae aduersus istum \n errorem inimicum gratiae dei, quam per Iesum Christum dominum \n nostrum pusillis magnisque largitur, scribendo disputare potuimus, \n nunc illud oportet excutere, quod uolentes haereseos \n astute inuidiam declinare asserunt <istam praeter fidei periculum \n esse quaestionem\\': ut uidelicet. si in ea fuerint exorbitasse \n conuicti, non criminaliter, sed quasi ciuiliter errasse uideantur. \n sic enim Caelestius apud Carthaginem gestis ecclesiasticis est \n locutus: \\'iam\\', inquit, \\'de traduce peccati dixi, quia intra catholicam \n constitutos plures audiui destruere necnon et alios \n astruere, licet quaestionis res sit ista, non haeresis. infantes \n semper dixi egere baptismo ac debere baptizari. quid quaerit\n\n \n\n \n \n \n aliud?> ita hoc dixit, tamquam significare uoluerit tunc fuisse \n haeresim iudicandam, si baptizari debere negaret infantes: \n nunc uero quoniam baptizandos fatetur, etiamsi causam baptismatis \n eorum non eam dicat. quam ueritas habet, sed quae \n ad fidem non pertinet, non se arbitratur errare et ideo non \n esse haereticum iudicandum. item in libello, quem Romae \n dedit, cum fidem suam a trinitate unius deitatis usque ad \n resurrectionem qualis futura est mortuorum, de quibus eum \n nullus interrogauerat et unde nulla illi quaestio mouebatur, \n quantum dicere libuit, explicasset, ubi ad id quod agebatur \n eius sermo peruenit, \\'si quae uero\\', inquit, \\'praeter fidem quaestiones \n natae sunt, de quibus esset inter plerosque contentio, \n non ego quasi auctor alicuius dogmatis definita hoc auctoritate \n statui, sed ea, quae de prophetarum et apostolorum fonte suscepi, \n uestri apostolatus offerimus probanda [esse] iudicio, ut, \n si forte ut hominibus quispiam ignorantiae error obrepsit, uestra \n sententia corrigatur\\\\ nempe perspicitis id eum egisse hac praelocutione \n praemissa, ut, si quid in illo apparuisset erroris, non \n in fide, sed in quaestionibus quae sunt praeter fidem uideretur \n errasse, ubi, etsi corrigendus est error, non tamen tamquam \n haeresis corrigatur et qui correctus non fuerit, ita dicatur \n errare, ut non tamen haereticus iudicetur. \n \n \n","27":"\n Sed multum eum ista fallit opinio. longe aliter se habent \n quaestiones istae, quas esse praeter fidem arbitratur, quam \n sunt illae, in quibus salua fide, qua christiani sumus, aut \n ignoratur quid uerum sit et sententia definitiua suspenditur \n aut aliter quam est humana et infirma suspicione conicitur, \n ueluti cum quaeritur, qualis uel ubi sit paradisus ubi\n\n \n \n \n constituit deus hominem quem formauit ex puluere, cum tamen \n esse illum paradisum fides christiana non dubitet; uel cum \n quaeritur, utrum ibi sit nunc Helias uel Enoch an alicubi \n alibi, quos tamen non dubitamus in quibus nati sunt corporibus \n uiuere; uel cum quaeritur, utrum in corpore an extra \n corpus in tertium caelum sit raptus apostolus, quamquam \n sit ista inpudens inquisitio id scire uolentium, quod se ille \n cui hoc praestitum est salua utique fide nescire testatur; uel \n quot sint caeli, in quorum tertium se raptum esse commemorat; \n uel utrum elementa mundi huius conspicabilis quattuor an \n plura sint; quid faciat solem lunamue deficere his defectibus, \n quos praedicere astrologi certa temporum dinumeratione consuerunt; \n cur antiqui homines tam diu uixerint quam sancta \n scriptura testatur et utrum proportione longioris aetatis filios \n sera pubertate gignere coeperint; ubi potuerit Mathusalem \n uiuere, qui in arca non fuit, qui, sicut in plerisque codicibus \n et graecis et latinis numerantur anni, reperitur superuixisse \n diluuio; uel utrum paucioribus, qui rarissimi inueniuntur, \n potius credendum sit, in quibus ita est numerus conscriptus \n annorum, ut ante diluuium defunctus fuisse monstretur. quis \n enim non sentiat in his atque huius modi uariis et innumera \n bilibus quaestionibus siue ad obscurissima opera dei siue ad \n scripturarum abditissimas latebras pertinentibus, quas certo \n aliquo genere complecti ac definire difficile est, et multa \n ignorari salua christiana fide et alicubi errari sine aliquo haeretici \n dogmatis crimine?. \n \n \n","28":"\n Sed in causa duorum hominum, quorum per \n unum uenundati sumus sub peccato, per alterum redimimur a\n\n \n\n \n \n \n peccatis, per unum praecipitati sumus in mortem, per alterum \n liberamur ad uitam, quoniam ille nos in se perdidit faciendo \n uoluntatem suam, non eius, a quo factus est, iste nos in se \n saluos fecit non faciendo uoluntatem suam, sed eius a quo \n missus est: in horum ergo duorum hominum causa proprie \n fides christiana consistit. unus est enim deus et unus \n mediator dei et hominum, homo Christus Iesus. quoniam \n non est aliud nomen sub caelo datum hominibus, in \n quo oportet saluos fieri nos, et in illo dafiniuit definiuit deus \n fidem omnibus suscitans illum a mortuis. itaque sine \n ista fide, hoc est sine fide unius mediatoris dei et hominum \n hominis Christi Iesu, sine fide, inquam, resurrectionis eius, \n quam deus omnibus definiuit, quae utique sine incarnatione \n eius ac morte non potest ueraciter credi: sine fide ergo incarnationis \n et mortis et resurrectionis Christi nec antiquos iustos, \n ut iusti essent, a peccatis potuisse mundari et dei gratia \n iustificari ueritas christiana non dubitat, siue in eis iustis, \n quos sancta scriptura commemorat, siue in eis, quos quidem \n illa non commemorat, sed tamen fuisse credendi sunt uel ante \n diluuium uel inde usque ad legem datam uel ipsius legis tempore \n non solum in filiis Israhel, sicut fuerunt prophetae, sed etiam \n extra eundem populum, sicut fuit Iob. et ipsorum enim corda \n eadem mundabantur mediatoris fide et diffundebatur in eis \n caritas per spiritum sanctum, qui ubi uult spirat \n non merita sequens, sed etiam ipsa merita faciens. non enim \n dei gratia gratia erit ullo modo, nisi gratuita fuerit omni modo. \n \n \n","29":"\n Quamuis ergo mors regnauerit ab Adam usque \n ad Moysen, quia non eam potuit uincere nec lex data per\n\n \n\n \n \n \n Moysen \u2014 non enim data est quae posset uiuificare, sed \n quae mortuos, quibus uiuificandis esset gratia necessaria, non \n solum peccati propagatione et dominatione prostratos, uerum \n I etiam ipsius legis addita praeuaricatione conuictos deberet ostendere, \n non ut periret quisquis hoc in dei misericordia etiam \n tunc intellegeret, sed ut per regnum mortis ad supplicium destinatus \n etiam sibi ipsi per praeuaricationem legis manifestatus \n dei quaereret adiutorium, ut ubi abundauit peccatum \n superabundaret gratia, quae sola liberat a corpore \n mortis huius \u2014 \n \n quamuis ergo nec lex per Moysen data \n potuerit a quoquam homine regnum mortis auferre, erant tamen \n et legis tempore homines dei non sub lege terrente, conuincente, \n puniente, sed sub gratia delectante, sanante, liberante; erant \n qui dicerent: ego in iniquitatibus conceptus sum et \n in peccatis mater mea me in utero aluit, et: non \n est pax ossibus meis a facie peccatorum meorum. \n et: cormundum creainme , deus, etspiritumrectum \n innoua in uisceribus meis, et: spiritu principali \n confirma me, et: spiritum sanctum tuum ne auferas \n a me; erant qui dicerent: credidi propter quod locutus \n sum. eadem quippe et ipsi mundabantur fide qua et nos, unde \n et apostolus dicit: habentes autem eundem spiritum \n fidei secunduin secundum quod scriptum est: cr edidi, propter \n quod et locutus sum, et nos credimus, propter quod \n et loquimur. ex ipsa fide dicebatur: ecce uirgo in utero \n accipiet et pariet filium, et uocabunt nomen eius \n Emmanuel, quod estinterpretatum \\' nobiscumdeus \\':\n\n \n\n \n \n \n ex ipsa fide de ipso dicebatur : et ipse tamquam sponsus \n procedens e thalamo suo exulabit ut gigas ad \n currendam uiam; a summo caeli egressio eius et \n occursus eius usque ad summum caeli; et non est \n qui se abscondat a calore eius; ex fide ipsa ipsi dicebatur: \n thronus tuus, deus, in saeculum saeculi. \n uirga directionis uirga regni tui. dilexisti iustitiam \n etodistiiniquitatem;proptereaunxitte, deus, \n deus tuus oleo exultationis prae participibus tuis. \n eodem spiritu fidei ab illis haec futura uidebantur, quo a nobis \n facta creduntur. neque enim qui nobis ista fideli dilectione \n prophetare potuerunt, eorum ipsi participes non fuerunt. et unde \n est quod dicit apostolus Petrus: quid temptatis deum \n imponere iugum supra collum discipulorum, quod \n neque patres nostri neque nos potuimus portare? \n sed per gratiam domini Iesu credimus salui fieri \n quemadmodum et illi, nisi quia et illi per gratiam domini \n Iesu Christi salui facti sunt, non per legem Moysi, per quam \n non sanatio, sed cognitio est facta peccati, sicut docet apostolus \n dicens: perlegemenimcognitiopeccati ? nunc autem \n sine lege iustitia dei manifestata est testificata \n per legem et prophetas. si ergo nunc manifestata est, etiam \n tunc erat, sed occulta. cuius occultationem significabat templi \n uelum, quod est ad eius significandam reuelationem Christo \n moriente conscissum. et tunc ergo ista gratia unius mediatoris \n dei et hominum hominis Christi Iesu erat in populo \n dei, sed tamquam in uellere pluuia, quam non debitam, sed\n\n \n\n \n \n \n uoluntariam segregat deus hereditati suae, inerat latens; nunc \n autem uelut siccato illo uellere. hoc est Iudaico populo reprobato \n in omnibus gentibus tamquam in area cernitur patens. \n \n \n","30":"\n Non igitur sicut Pelagius et eius discipuli tempora \n diuidamus dicentes \\'primum uixisse iustos homines ex \n natura, deinde sub lege, tertio sub gratia \u2014 ex natura, scilicet \n ab Adam tarn tam longa aetate, qua lex nondum erat data \u2014 tunc \n enim1 , aiunt, educe ratione cognoscebatur creator et quemadmodum \n uiuendum esset scriptum gerebatur in cordibus, non \n lege litterae, sed naturae. uerum uitiatis moribus\\', inquiunt. \n \\'ubi coepit non sufficere natura iam decolor, lex ei addita est, \n qua uelut luna fulgori pristino detrita rubigine redderetur. sed \n posteaquam nimia>, sicut disputant, \\'peccandi consuetudo praeualuit, \n cui sanandae lex parum ualeret, Christus aduenit et tamquam \n morbo desperatissimo non per discipulos, sed per se ipsum \n medicus ipse subuenit\\'. \n \n \n","31":"\n Haec disputantes a gratia mediatoris iustos excludere \n conantur antiquos, tamquam dei et illorum hominum non \n fuerit mediator homo Christus Iesus, quia nondum ex \n utero uirginis carne suscepta homo nondum fuit, quando illi \n iusti fuerunt. quod si ita esset, nequaquam apostolus diceret: \n per hominem mors et per hominem resurrectio \n mortuorum. sicut enim in Adam omnes moriuntur, \n sicet sic in Christo omnes uiuificabuntur, quandoquidem \n illi antiqui iusti secundum istorum uaniloquia sibi sufficiente \n natura nec mediatore homine Christo indiguerunt, per quem \n reconciliarentur deo, nec in eo uiuificabuntur, ad cuius corpus \n et membra secundum id quod propter homines homo factus\n\n \n\n \n \n \n est non pertinere monstrantur. si autem. quemadmodum per \n apostolos suos ueritas loquitur, sicut in Adam omnes \n moriuntur, sic e.t in Christo omnes uiuificabuntur, \n qui ape per r illum hominem mors et per istum 11 omin em \n resurrectio mortuorum, quis audeat dubitare christianus Christianus \n etiam illos iustos, qui recentioribus generis humani temporibus \n deo placuerunt, ideo in resurrectionem uitae aeternae, non \n mortis aeternae esse uenturos, quia in Christo uiuificabuntur; \n ideo autem uiuificari in Christo, quoniam ad corpus pertinent \n Christi; et ideo pertinere ad corpus Christi, quia et ipsis caput \n est Christus; ideo et ipsis caput esse Christum, quia unus \n mediator est dei et hominum homo Christus Iesus? \n quod eis non fuisset, nisi in eius resurrectionem per eius gratiam \n credidissent. et hoc quomodo fieret, si eum in carne uenturum \n esse nescissent neque ex hac fide iuste pieque uixissent? nam \n si propterea illis non profuit incarnatio Christi, quia nondum \n facta erat, nec nobis prodest iudicium Christi de uiuis et mortuis, \n quia nondum factum est; si autem nos per huius nondum \n facti, sed futuri iudicii fidem stabimus ad dexteram Christi, \n profecto illi per incarnationis eius tunc nondum factae, sed \n futurae fidem membra sunt Christi. \n \n \n","32":"\n Neque enim putandum est, quod antiquis iustis \n sola quae semper erat diuinitas Christi, non etiam quae nondum \n erat eius humanitas reuelata profuerit. illud enim, quod ait \n dominus Iesus: Abraham concupiuit diem meum uidere \n et uidit et gauisus est, si diem suum uoluit suum \n tempus intellegi, testimonium profecto perhibuit Abrahae, quod \n fide fuerit incarnationis eius inbutus. secundum hanc enim\n\n \n\n \n \n \n habet tempus; diuinitas uero eius omne tempus excedit, quia per \n illam uniuersa facta sunt tempora. quod etsi quisquam de die \n sempiterno accipiendum putauerit, qui nullo finitur crastino, \n nullo praeuenitur hesterno, hoc est de ipsa aeternitate, in qua \n coaeternus est patri, quomodo id uere concupisceret Abraham, \n nisi eius nosset futuram mortalitatem, cuius quaesiuit aeternitatem? \n aut si ad hoc aliquis horum uerborum sensum coartat, \n ut dicat nihil intellegendum in eo quod ait dominus \\'quaesiuit \n diem meum\\' nisi \\'quaesiuit me, qui sum dies permanens, hoc \n est lumen indeficiens\\' \u2014 uelut cum dicimus uitam filii, de qua \n loquitur euangelium dicens: sic dedit et filio uitam h abere \n in semet ipso, non aliud ipsum, aliud eius uitam, sed \n eundem ipsum filium intellegimus uitam, qui dixit: ego fcum Sum \n uia, ueritas et uita, et de quo dictum est: ipse est uerus \n deus et uita aeterna, ut hanc eius aequalem patri diuinitatem \n uidere cupiuerit Abraham nequaquam incarnatione eius \n praecognita, sicut eum nonnulli etiam philosophi quaesiuerunt, \n qui nihil de eius carne didicerunt \u2014 numquid et illud, quod \n iubet Abraham ponere manum seruum suum sub femore suo et \n iurare per deum caeli, aliter quisquam recte intellecturus est \n nisi Abraham scisse in qua uenturus esset deus caeli carnem \n de illo femore propagari? \n \n \n","33":"\n Cuius carnis et sanguinis, quando ipsum Abraham \n benedixit, Melchisedech etiam testimonium christianis Christianis fidelibus \n notissimum protulit, ut tanto post Christo diceretur in psalmis, \n quod nondum factum, sed adhuc futurum, eadem tamen ipsa\n\n \n\n \n \n \n et patrum quae nostra est fides una cantabat: tu es sacerdos \n in aeternum secundum ordinem Melcliisedech Melchisedech . in \n Adam quippe inuenientibus mortem per hoc prodest Christus, \n . quod est mediator ad uitam; non autem per hoc mediator est, \n quod aequalis est patri. per hoc enim quantum pater tantum \n et ipse distat a nobis. et quomodo erit medietas, ubi eadem \n ipsa distantia est? ideo apostolus non ait: unus mediator \n dei et hominum Christus Iesus, sed homo Christus \n Iesus. per hoc ergo mediator, per quod homo; inferior patre \n per quod nobis propinquior, superior nobis per quod patri \n propinquior. quod apertius ita dicitur: inferior patre, quia in \n forma serui, superior nobis, quia sine labe peccati. \n \n \n","34":"\n Quapropter quisquis humanam contendit in \n qualibet aetate naturam non indigere medico secundo Adam, \n quia non est uitiata in primo Adam, non in aliqua quaestione, \n in qua dubitari uel errari salua fide potest, sed in ipsa regula \n fidei, qua christiani sumus, gratiae dei conuincitur inimicus. \n quale est autem, quod ab istis illa quae ante legem fuit uelut adhuc \n minus malis moribus uitiata hominum natura laudatur? neque \n respiciunt tantis tamquam intolerabilibus peccatis homines tunc \n fuisse submersos, ut excepto uno homine dei et eius coniuge . \n \\' tribusque filiis et totidem nuribus iusto iudicio dei sicut igne \n postea terra exigua Sodomorum ita totus mundus diluuio deleretur. \n ex quo tempore igitur perunum hominempeccatum \n intrauit in mundum et per peccatum mors, et ita in\n\n \n\n \n\n \n\n \n \n \n omnes homines pertransiit, in quo omnes peccauerunt, \n profecto uniuersa massa perditionis facta est possessio \n perditoris. nemo itaque, nemo prorsus inde liberatus est \n aut liberatur aut liberabitur nisi gratia redemptoris. \n \n \n","35":"\n Et ante Abraham quidem utrum aliquo corporali \n et uisibili sacramento iusti uel eorum paruuli signarentur, scriptura \n non exprimit. ipse tamen Abraham signum accepit \n circumcisionis signaculum iustitiae fidei etsicaccepit , \n ut deinceps etiam omnes paruulos domus suae circumcidere \n iuberetur, recentissimos a uisceribus matrum octauo die natiuitatis \n eorum, ut etiam hi, qui corde ad iustitiam credere nondum \n possent, tamen iustitiae fidei signaculum sumerent. quod sub \n terrore tanto est imperatum, ut diceret deus animam illam de \n suo populo perituram, cuius octauo die praeputii circumcisio \n facta non fuisset. huius tam horribilis poenae iustitia si quaeratur, \n nonne istorum omnis de libero arbitrio et laudabili sanitate \n et puritate naturae quantumlibet arguta sit argumentatio \n repercussa et confracta dissiliet? quid enim mali, quaeso, paruulus \n propria uoluntate commisit, ut alio neglegente et eum \n non circumcidente ipse damnetur damnatione tam seuera, ut \n pereat anima illa de populo suo? neque enim temporalis mortis \n terror incussus est, cum de iustis, quando monebantur moriebantur , tunc. \n potius diceretur: et appositus est ad populum suum \n uel appositus est ad patres suos, quoniam deinceps homini \n nulla. temptatio formidatur, quae illum separet a populo \n suo, si populus eius ipse est populus dei.\n\n \n\n \n \n \n \n \n","36":"\n Quid sibi ergo uult pro nullo propriae uoluntatis \n admisso tanta damnatio? neque enim, sicut nonnulli secundum \n Platonicos opinantur, hoc uniuscuiusque infantis animae redditur, \n quod ante istam uitam sua uoluntate commisit, cum haberet \n ante hoc corpus uel bene uel male uiuendi liberum arbitrium, \n cum Paulus apostolus apertissime dicat nondum natos nihil \n egisse boni uel mali. unde ergo recte infans illa perditione \n punitur, nisi quia pertinet ad massam perditionis et iuste intellegitur \n ex Adam natus antiqui debiti obligatione damnatus, \n nisi inde fuerit non secundum debitum, sed secundum gratiam \n liberatus? quam gratiam nisi gratiam dei per Iesum Chri \n stum dominum nostrum, quem profecto inter cetera \n ueterum sacramenta etiam ipsa praeputii circumcisio prophetauit? \n dies enim octauus est in hebdomadum recursibus dies \n dominicus, quo resurrexit dominus, et petra erat Christus. \n unde circumcisionis cultellus est petrinus et caro praeputii \n corpus peccati. \n \n \n","37":"\n Mutatis proinde sacramentis posteaquam uenit \n qui eis significabatur esse uenturus, non tamen mutato mediatoris \n auxilio, qui etiam priusquam uenisset in carne, antiqua \n sua membra liberabat suae incarnationis fide, et nos cum \n essemus mortui delictis et praeputio- carnis nostrae, \n conuiuificati sumus Christo, in quo circumcisi sumus \n circumcisione non manu facta, quam figurabat circumcisio \n manu facta, ut euacuaretur corpus peccati, cum \n quo sumus ex Adam nati. damnatae originis propagatio nos\n\n \n\n \n\n \n \n \n damnat, nisi mundemur similitudine carnis peccati, in qua missus \n est sine peccato, qui tamen de peccato damnaret peccatum; \n factus est enim pro nobis peccatum. unde dicit apostolus: \n obsecramus pro Christo, reconciliamini deo. eum \n qui non noueratpeccatumpronobispeccatumfecit , \n utnos simusiustitiadei in ipso. deus ergo, cui per eum \n reconciliamur, fecit eum pro nobis peccatum, id est sacrificium \n per quod dimitterentur nostra peccata, quoniam peccata uocantur \n sacrificia pro peccatis. et utique ipse pro peccatis nostris est \n immolatus nullum habens uitium solus in hominibus, quale \n quaerebatur etiam tunc in pecoribus, quo significabatur unus \n sine uitio ad uitia sananda uenturus. quocumque igitur die \n suae natiuitatis infans baptizatur in Christo, tamquam octauo \n circumciditur die, quoniam in illo circumciditur, qui tertio quidem \n ex quo crucifixus est, sed octauo in hebdomadibus resurrexit \n die. circumciditur autem in expoliationem corporis \n carnis, id est ut debitum, quod contagio carnalis \n generationis attraxit, gratia spiritalis regenerationis absoluat; \n nullus enim est mundus a sorde \u2014 qua, obsecro, sorde \n nisi peccati? \u2014 nec infans, cuius est unius diei uita \n super terram. \n \n \n","38":"\n Sic autem argumentantur dicentes: \\'ergo malum \n sunt nuptiae et non est opus dei homo quem generant nuptiae?\\' \n quasi nuptiarum bonum sit morbus concupiscentiae, in quo \n uxores diligunt qui ignorant deum, quod apostolus prohibet. \n ac non potius pudicitia coniugalis, qua in bonos usus ordinate \n filios procreandi redigitur libido carnalis, aut uero possit esse\n\n \n\n \n \n \n homo nisi opus dei non solum qui de coniugio, uerum etiam \n qui de fornicatione uel de adulterio procreatur. sed in hac \n quaestione, ubi quaeritur non cui rei creator, sed cui saluator \n sit necessarius, non intuendum est quid boni sit in procreatione \n naturae, sed quid in peccato mali, quo certum est uitiatam \n esse naturam. simul autem utrumque propagatur, et natura et \n naturae uitium, quorum est unum bonum, alterum malum. illud \n de conditoris largitate sumitur, hoc de origine damnationis \n attrahitur; illi est causa bona uoluntas dei summi, huic mala \n uoluntas hominis primi; illud indicat deum creaturae institu \n torem, hoc indicat deum inoboedientiae punitorem. denique \n idem ipse Christus propter illud creandum factor est hominis, \n propter hoc sanandum factus est homo. \n \n \n","39":"\n Bonum ergo sunt nuptiae in omnibus quae \n sunt propria nuptiarum. haec autem tria sunt: generandi ordinatio, \n fides pudicitiae, conubii sacramentum. propter ordinationem \n generandi scriptum est: uolo iuniores nubere, \n filios procreare, matres familias esse; propter fidem \n pudicitiae: uxor non habet potestatem corporis sui, \n sed uir; similiter et uir non habet potestatem corporis \n sui, sed mulier; propter conubii sacramentum: quod \n deus coniunxit, homo non separet. de quibus in aliis \n opusculis nostris, quae uobis non sunt incognita, quantum \n domino adiuuante potuimus, satis nos disseruisse meminimus. \n propter haec omnia honorabiles nuptiae in omnibus \n et torus inmaculatus. in quantum enim nuptiae bonae \n sunt, in tantum faciunt plurimum boni etiam de libidinis malo, \n quoniam libidine non bene utitur libido, sed ratio. libido est\n\n \n\n \n \n \n autem in illa quam notat apostolus repugnante legi mentis \n inoboedientium lege membrorum, ratio uero bene utens libidine \n ipsa est in lege nuptiarum. nam si nullum de malo bonum \n fieri posset, nec deus ex adulterino concubitu hominem conderet. \n sicut ergo adulterii damnabile malum, quando et inde \n homo nascitur, non inputatur deo, qui certe in opere hominum \n malo facit ipse opus bonum, ita quicquid est pudendum in \n membrorum illa inoboedientia, de qua erubuerunt qui post \n peccatum foliis ficulneis eadem membra texerunt, non nuptiis \n inputatur, propter quas concubitus coniugalis non solum est \n licitus, uerum etiam utilis et honestus, sed inputatur peccato \n inoboedientiae, cuius haec poena est consecuta, ut homo \n inoboediens deo sua quoque sibi inoboedientia membra sentiret. \n de quibus erubescens, quod non ad arbitrium uoluntatis eius, \n sed ad libidinis incentiuum uelut arbitrio proprio mouerentur, \n quae pudenda iudicauit, operienda curauit. non enim confundi \n debuit homo de opere dei aut ullo modo fuerant creato erubescenda, \n quae instituenda uisa sunt creatori. itaque nec deo \n nec homini illa simplex nuditas displicebat, quando nihil erat \n pudendum, quia nihil praecesserat puniendum. \n \n \n \n","40":"\n Essent autem procul dubio nuptiae etiam non \n praecedente peccato, quia neque ob aliam causam uiro adiutorium \n non alius uir, sed femina facta est et illa dei uerba: \n crescite et multiplicamini, non est damnandorum praedictio \n peccatorum sed fecundatarum benedictio nuptiarum. his \n enim deus ineffabilibus suis uerbis, id est diuinis rationibus \n in suae sapientiae per quam facta sunt omnia ueritate uiuentibus \n uim seminis indidit primis hominibus. si autem peccato non \n fuisset dehonestata natura, absit ut opinemur tales futuras \n fuisse nuptias in paradiso, ut in eis ad prolem seminandam\n\n \n\n \n \n \n non nutu uoluntatis, sicut pes ad. ambulandum, manus ad \n operandum, lingua ad loquendum, sed aestu libidinis membra \n genitalia mouerentur nec, sicut nunc fit, uirginitatis integritas \n ad concipiendos fetus ui turbidi uitiaretur ardoris, sed obsequeMtur obsequeretur \n imperio tranquillissimae caritatis et eo modo non \n esset dolor et cruor uirginis concumbentis, quomodo non esset \n etiam matris gemitus parientis. haec ideo non creduntur, quia \n in ista mortalitatis conditione inexperta sunt. in deterius quippe \n uitio mutata natura non inuenit primae illius puritatis exemplum. \n sed fidelibus loquimur, qui nouerunt credere diuinis eloquiis \n etiam nullis adhibitis expertae ueritatis exemplis. quomodo \n enim nunc ostendam sine ullis parentibus de puluere hominem \n factum eique de suo latere coniugem? et tamen quod oculus \n iam non inuenit, fides credit. \n \n \n","41":"\n Sic ergo et primarum nuptiarum sine libidinis \n passione tranquillitas et motus genitalium sicut aliorum membrorum \n non ad effrenati caloris incitamentum, sed ad uoluntatis \n arbitrium \u2014 quales nuptiae perseuerassent, si peccati non interuenisset \n obprobrium \u2014 nunc ostendi non potest, sed ex \n his quae diuina auctoritate conscripta sunt non immerito credi \n potest. sic enim modo non inuenio sine pruriente libidine concumbentem; \n sicut non inueriio inuenio sine dolore et gemitu parturientem, \n sine futura morte nascentem, et tamen secundum \n scripturarum sanctarum ueritatem gemitus parturientis et mors \n hominis non fuissent, si peccatum non praecessisset; sic nec \n illud unde erubuerunt, qui membra illa texerunt, quia et hoc \n in eisdem sanctis litteris praecedente peccato scriptum est \n consecutum. membra quippe illa nisi indecens motus oculis\n\n \n\n \n \n \n eorum non utique clausis, sed in hoc non apertis, hoc est non \n attentis, animaduertenda nuntiasset, nihil in suo corpore, quod \n utique totum deus laudabile fecerat, pudendum uelandumque \n sensissent, quia nisi praeisset facinus, quod inoboedientia est \n ausa committere, non sequeretur dedecus, quod uerecundia uellet \n abscondere. \n \n \n","42":"\n Clarum est igitur hoc non esse nuptiis iuputandum , \n quod etsi non esset, nuptiae tamen essent, quarum \n bonum non aufertur isto malo, sed ab eis et hoc malum in \n usum uertitur bonum. uerum quia iam ista conditione mortalium \n nunc simul aguntur concubitus et libido, eo fit, ut cum \n libido reprehenditur, etiam nuptialis concubitus licitus et honestus \n reprehendi putetur ab eis, qui nolunt discernere ista \n uel nesciunt. nec attendunt illud esse nuptiarum bonum, unde \n gloriantur nuptiae, id est proles, pudicitia, sacramentum, illud \n autem non esse nuptiarum, sed carnalis concupiscentiae malum, \n de quo erubescunt et nuptiae. sed quia sine illo malo fieri \n non potest nuptiarum bonum, hoc est propagatio filiorum, ubi \n ad huius modi opus uenitur, secreta quaeruntur, arbitri remouentur, \n filiorum quoque ipsorum, si iam inde aliqui nati sunt, \n cum per aetatem sentire ista iam coeperint, praesentia deuitatur, \n atque ita nuptiae sinuntur exercere quod licet, ut non \n neglegant occultare quod dedecet. hinc est, quod infantes etiam \n qui peccare non possunt, non tamen sine peccati contagione \n nascuntur, non ex hoc quod licet, sed ex eo quod dedecet. nam \n ex hoc quod licet natura nascitur, ex illo quod dedecet uitium. \n naturae nascentis est auctor deus, qui hominem condidit et \n qui uirum ac feminam nuptiali iure coniunxit, uitii uero auctor \n est diaboli decipientis calliditas et hominis consentientis \n uoluntas. \n \n \n \n","43":"\n Vbi nihil deus fecit, nisi quod hominem\n\n \n \n \n uoluntate peccantem iusto iudicio cum stirpe damnauit, et ideo \n ibi quicquid etiam nondum erat natum mento est in praeuaricatrice \n radice damnatum, in qua stirpe damnata tenet \n hominem generatio camalis carnalis , unde sola liberat regeneratio spilitalis spiritalis . \n ideo regeneratis parentibus, si tamen in eadem gratia \n perseuerauerint, procul dubio libido ista propter remissionem \n peccatorum, quae in eis facta est, non nocebit, nisi cum ea male \n utuntur non solum in omnibus inlicitis corruptelis, uerum etiani etiam \n in ipsis coniugibus, quando non propagandi uoluntate operam \n creandis filiis inpendunt, sed lasciuiendi uoluptate exsaturandae \n cupidini inseruiunt. quod propter uitandas fornicationes maritis \n et uxoribus ne fraudent inuicem nisiex nisi consensuadtempus , \n ut orationibus uacent, secundum ueniam, non \n secundum imperium concedit apostolus. euidenter quippe \n dum tribuit ueniam, denotat culpam. nuptialis autem concubitus, \n quem matrimoniales quoque indicant tabulae causa procreandorum \n fieri filiorum, per se ipsum prorsus, non in comparatione \n fornicationis est bonus. qui tametsi propter corpus \n mortis, quod nondum est resurrectione renouatum, sine quodam \n bestiali motu, de quo natura erubescit humana, non potest \n fieri, tamen ipse concubitus non est peccatum, ubi ratio libidine \n utitur ad bonum, non superatur ad malum. \n \n \n","44":"\n Obesset ista carnis concupiscentia etiam tantummodo \n quod inesset, nisi peccatorum remissio sic prodesset, \n ut quae in eis est, et nato et renato, nato quidem et inesse et \n obesse, renato autem inesse quidem, sed non obesse possit. \n in tantum autem obest natis, ut, nisi renascantur, nihil possit \n prodesse, si nati sunt de renatis. manet quippe in prole, ita \n ut ream faciat originis uitium, etiam si in parente reatus\n\n \n\n \n \n \n eiusdem uitii remissione ablutus est peccatorum, donec omne \n uitium, cui consentiendo peccatur, regeneratione nouissima \n consumatur, id est ipsius etiam renouatione carnis, quae in \n eius resurrectione futura promittitur, ubi non solum nulla \n peccata faciamus, sed nec habeamus ulla desideria uitiosa, \n quibus consentiendo peccemus, ad quam beatam perfectionem \n huius quod nunc datur sancti lauacri gratia peruenitur. qua \n enim Vegeneratione regeneratione spiritus modo fit, ut peccata omnia praetetita praetenta \n remittantur, eius merito fiet etiam regeneratio carnis in \n aeternam uitam, qua in ipsa carne incorruptibiliter resurgente \n peccatorum omnium incitamenta sanentur. sed ea salus adhuc \n in spe facta est, non tenetur in re neque per praesentiam possidetur, \n sed expectatur per patientiam. \n \n Ac per hoc non solum peccata omnia, quorum nunc \n remissio fit in baptismo, quae reos faciunt, dum desideriis \n uitiosis consentitur atque peccatur, uerum etiam ipsa desideria \n uitiosa, quibus si non consentitur, nullus peccati reatus contrdhitur contrahitur , \n quae non in ista, sed in alia uita nulla erunt, eodem \n lauacro baptismatis uniuersa purgantur. \n \n \n","45":"\n Reatus itaque uitii eius, de quo loquimur, in regeneratorum \n prole carnali tamdiu manebit, donec et illic lauacro \n regenerationis abluatur. regeneratus quippe non regenerat filios \n carnis, sed generat ac per hoc in eos non quod regeneratus, \n sed quod generatus est traicit. sic igitur siue reus infidelis \n siue absolutus fidelis non generat absolutos uterque, sed reos, \n quomodo non solum oleastri, sed etiam oleae semina non oIeas oleas \n generant,- sed oleastros. sic itaque in damnatione hominem \n prima natiuitas tenet, unde nisi secunda non liberat. tenet ergo \n diabolus, liberat Christus; tenet deceptor Euae, liberat filius \n Mariae; tenet qui per coniugem uenit ad uirum, liberat qui\n\n \n \n \n de coniuge natus est, quae non pertulit uirum; tenet qui \n causam libidinis intulit feminae, liberat qui sine libidine est \n conceptus in femina. omnes ille prorsus per unum tenere potuit \n nec ab eius dominatione liberat nisi unus, quem tenere non \n potuit. denique ipsa ecclesiae sacramenta, quae tam priscae \n traditionis auctoritate concelebrat, ut ea isti, quamuis in paruulis \n existiment simulatorie potius quam ueraciter fieri. non tamen \n audeant aperta inprobatione respuere \u2014 ipsa, inquam, sanctae \n ecclesiae sacramenta satis indicant paruulos a partu etiam recentissimos \n per gratiam Christi de diaboli seruitio liberari. excepto \n enim quod in peccatorum remissionem non fallaci, sed fideli \n mysterio baptizantur, etiam prius exorcizatur in eis et exsuffiatur \n potestas contraria, cui etiam uerbis eorum a quibus portantur \n se renuntiare respondent. quibus omnibus rerum occultarum \n sacratis et euidentibus signis a captiuatore pessimo ad optimum \n redemptorem transire monstrantur, qui pro nobis infirmitate \n suscepta alligauit fortem, ut uasa eius eriperet, quia infirmum \n dei non solum est hominibus, uerum et angelis fortius. \n liberans itaque deus pusillos cum magnis in utrisque ostendit \n quod locuta est per apostolum ueritas; non enim solos aetate \n maiores, sed etiam pusillos eruit a potestate tenebrarum, ut \n transferat in regnum filii caritatis suae.. \n \n \n","46":"\n Nec quisquam miretur et dicat: cur ergo creat bonitas \n dei, quod possideat malignitas diaboli? hoc enim suae creaturae \n seminibus ex illa bonitate largitur, qua etiam facit solem \n suum oriri super bonos et malos et pluit super\n\n \n\n \n \n \n iustos et iniustos. hac quippe bonitate etiam ipsa semina \n benedixit uel benedicendo constituit. quam benedictionem naturae \n laudabili culpa damnabilis non ademit, quae licet per \n dei punientis iustitiam ualuerit, ut homines cum peccati originalis \n uitio nascerentur, non tamen ualuit, ut homines non \n nascerentur, sicut in ipsis aetate maioribus quaelibet uitia \n peccatorum non ex homine hominem tollunt, sed permanet dei \n opus bonum in quantiscumque malis inpiorum operibus. nam \n -etsi homo in honore positus et non intellegens comparatur \n pecoribus eisque similis fit, non tamen usque adeo similis fit, \n ut pecus sit. comparatur namque per uitium, non per naturam, \n non pecoris uitio, sed naturae. tantae namque excellentiae est \n in comparatione pecoris homo, ut uitium hominis natura sit \n pecoris, nec tamen ideo natura hominis in naturam uertitur \n pecoris. ac per hoc deus hominem damnat propter uitium, \n quo natura dehonestatur, non propter naturam, quae uitio non \n aufertur; bestias uero absit ut opinemur poenae damnationis \n obnoxias, quas iustum est ut miseriae sint expertes, quae nec \n beatitudinis possunt esse participes. quid ergo mirum est uel \n iniquum, ut inmundo spiritui subdatur homo non propter naturam, \n sed propter inmunditiam suam, quam non ex opere \n diuino, sed ex humana uoluntate uenientem in originis labe \n contraxit, cum et ipse spiritus inmundus bonum sit, quod \n spiritus, malum, quod inmundus? illud quippe est ex dei \n opere, hoc ex propria uoluntate. natura itaque fortior, id est \n angelica inferiorem naturam, id est humanam uitii societate \n subditam tenet. ideo mediator angelis fortior infirmus propter \n homines factus est, sic superbia captiuatoris redemptoris\n\n \n\n \n \n \n humilitate destruitur, ut qui super filios hominis angelica fortitudine \n gloriatur, a filio dei suscepta humana infirmitate uincatur. \n \n \n","47":"\n Sed iam etiam istum conclusuri librum oportere \n arbitramur, ut Ambrosium antistitem dei, cuius inter latinae \n linguae scriptores ecclesiasticos praecipue Pelagius integerrimam \n fidem praedicat, sicut de gratia fecimus ita et de peccato originali, \n in quo delendo ipsa gratia euidentius commendatur, calumniosae \n istorum loquacitati respondere faciamus. in eo opere \n quod scripsit de resurrectione sanctus Ambrosius \\'lapsus sum\\', \n inquit, \\'in Adam, de paradiso eiectus sum in Adam, mortuus in \n Adam: quomodo reuocat nisi me in Adam inuenerit ut in illo \n culpae obnoxium, morti debitum, ita in Christo iustificatum?1 \n item scribens contra Nouatianos ait: (omnes homines sub peccato \n nascimur, quorum ipse ortus in uitio est, sicut habes \n lectum dicente Dauid: ecce in iniquitatibus conceptus \n sum et in delictis peperit me mater mea. ideo Pauli \n caro corpus mortis erat, sicut ipse ait: quis me liberabit \n de corpore mortis huius? Christi autem caro damnauit \n peccatum, quod nascendo non sensit, quod moriendo crucifixit, \n ut in carne nostra esset iustificatio per gratiam, ubi erat ante \n conluuio per culpam\\'. item idem ipse cum exponeret Esaiam \n prophetam, loquens de Christo \\'ideo\\', inquit, 4et quasi homo \n per uniuersa temptatus est et in similitudine hominum \n cuncta sustinuit, sed quasi de spiritu natus abstinuit a peccato; \n omnis enim homo mendax et nemo sine peccato \n nisi unus deus. seruatum est igitur, ut ex uiro et muliere,\n\n \n\n \n \n \n id est per illam corporum commixtionem nemo uideatur expers \n esse delicti. qui autem expers delicti, expers etiam huius modi \n conceptionis\\'. item cum exponeret euangelium secundum Lucam, \n \\'non enim uirilis coitus\\\\ inquit, \\'uuluae uirginalis secreta reserauit, \n sed inmaculatum semen inuiolabili utero spiritus sanctus \n infudit; solus enim per omnia ex natis de femina sanctus dominus \n Iesus, qui terrenae contagia corruptelae inmaculati partus \n nouitate non senserit et caelesti maiestate depulerit.\\'\n \n \n","48":"\n His tamen uerbis hominis dei, quem tanto praeconio \n ipse laudauit Pelagius, contradicit et dicit <sicut sine uirtute \n ita nos sine uitio procreari\\'. quid igitur restat, nisi <ut) aut \n istum Pelagius suum damnet errorem aut eum sic Ambrosium \n laudasse paeniteat? sed quia ista secundum catholicam fidem \n beatus Ambrosius ut episcopus catholicus est locutus, sequitur, \n ut ab hac uia fidei deuius merito Pelagius cum Caelestio \n discipulo suo catholicae ecclesiae sit auctoritate damnatus, nisi \n eum non Ambrosium laudasse, sed contra Ambrosium sensisse \n paeniteat. scio uos ea quae ad aedificationem uel confirmationem \n fidei conscribuntur insatiabiliter legere; uerumtamen hic liber, \n quamtumlibet sit ad hoc utilis, iam tandem aliquando finiendus \n est.\n\n \n\n \n \n \n \n\n"},"edition":"Augustine Saint, Bishop of Hippo, De Peccato Originali","original-urn":"urn:cts:latinLit:stoa0040.stoa056c.opp-lat1","commit":"4b652849b44bb65850745ad94943186208ad49c2","author":"s. aurelius augustinus","meta":"section","credit":"Open Philology, Humboldt Chair of Digital Humanities ( https://github.com/OpenGreekAndLatin/csel-dev )","work":"de peccato originali","urn":"urn:cts:latinLit:stoa0040.stoa056c.opp-lat1-simple"}